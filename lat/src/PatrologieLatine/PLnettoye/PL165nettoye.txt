
PATROLOGIAE TOMUS CLXu.

S. BRUNO / ODDO

TOMUS SECUNDUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUP RIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.=P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLXu.


S. BRUNO

ASTENSIS, ABBAS MONTIS CASINI ET EPISCOPI SIGNIENSIUM.

ODDO

ASTENSIS MONACHUS BENEDICTINUS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

S. BRUNONIS

ASTENSIS ABBATIS MONTIS CASINI ET EPISCOPI SIGNIENSIUM

OPERA OMNIA

AUCTA ET ADNOTATIONIBUS ILLUSTRATA IUXTA EDITIONEM ROMAE ANNO 1791 CURANTE BRUNO BRUNI DATAM ACCEDIT

ODDONIS

ASTENSIS MONACHI BENEDICTINI

EXPOSITIO IN PSALMOS

S. BRUNONI AB IPSO AUCTORE DICATA Quam ad calcem Operum S. Brunonis edidit D. Maurus Marchesius, Casinensis decanus, uenetiis anno 1651 Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS
uENEUNT 2 uOLUMINA 14 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXu CONTINENTUR.


S. BRUNO ASTENSIS SIGNIENSIS EPISCOPUS.
Commentaria in Mattheum. 	Col. 63
---in Marcum. 	313
---in Lucam. 	334
---in Ioannem. 	451
---in Apocalypsim. 	603
Homilie. 	747
Sermones. 	863
Sententie. 	867
Tractatus. 	1079
Epistole.	



ODDO ASTENSIS MONACHUS BENEDICTINUS.
Expositio in Psalmos. 	1142





Main uolume text




[S. BRUNONIS ASTENSIS OPERA OMNIA.]





PROLEGOMENON IN DUAS PARTES DISTRIBUTUM
Quarum prima est de codicibus mss., ex quibus facta est hec Opp. S. Brunonis collectio; altera continet analysim sex librorum sententiarum.



PARS PRIMA.

 Expositiones S. Brunonis Astensis, que exstant, in libros ueteris Testamenti, primo in uolumine anno superiori edito complexi sumus; modo partem alteram a Commentariis in quatuor Euangelia exordimur, quibus interpretatio Apocalypsis, et reliqua eius Opera huc usque cognita, et recepta subsequentur. Commentaria autem illa in Euangelia S. Brunonis a Petro Lazzario pridem Soc. Iesu Theologo doctissimo publici iuris facta, auctore, ac promotore prestantissimo cardinali Francisco Xauerio de Zelada  multis rationum momentis impulsi iterum publicamus. Horum primum est Lazzarium rem, seu illustrationem auctoris perfecte assecutum fuisse; quippe tam copiose, tamque erudite scripte  sunt eius adnotationes, ut his alias addere superuacaneum sit; non enim in sacro textu maior obtineretur perspicuitas; sed onerosa auctoritatum congeries fieret, dubiaque ex multiplici sensu intelligentia, Alteram rationem nobis suppeditat certa cognitio, editionem illam Commentariorum S. Brunonis in Euangelia, quamuis nitidam, et accuratam, parum in Italiam dispersam fuisse, multoque minus ultra montes peruulgatam. Tertio accedit, quod cum excudende sint homilie et sermones eiusdem S. episcopi Signiensis; quorum pars magna ab iisdem Commentariis desumpta est, ostendere oportet, atque ob oculos lectorum ponere, quibus in locis uel homiliarum fragmenta, uel sermones integri legi possunt. Quarto inscius nemo est, quam diu sub Eusebii Emiseni  nomine usurpate sint homilie ille  , et in pluribus editionibus recuse; quare precipue cure Lazzario fuit, tam dolosam suppositionem conuedere, et S. Brunonem Astensem concionum illarum auctorem stabilire.stabilire. Sed et ipsam doctissimi Lazzarii Prefationem rursus producimus, cum eximia redundet eruditione, pluraque de patria, natali, uite genere, scriptisque S. Brunonis collegerit, que commentarium nostrum in uitam S. episcopi maxime illustrant atque confirmant. Qui ex scripturam testimonio S. Brunonem interpretem Euangeliorum  exstitisse nouerant, latente adhuc in bibliotheca Collegii Romani codice ms. in quo interpretatio illa continebatur, ea perfrui ualde exoptabant. Satis igitur factum est eorum uotis, et sapientium approbationem assecutus est clarissimus editor; namque lectioni SS. Patrum dediti fatentur se in elucubratione illa summam, seu compendium preclarissimarum illustrationum ueterum expositorum reperire, atque in ea mel ueluti ex pluribus floribus confectum habere. Quapropter hoc opus tanti laboris fructum non Commentarium, sed Commentaria in Euangelia appellauimus. Unum superest, ut lectores admoneamus, scilicet nos non codicis ms. orthographian: ueterem, iam obsoletam, et lectoribus grauem, ut Lazzario placuit, secutos fuisse, sed ad recentem  usum conformem reddidisse. Pro exteris hominibus addere libet, ex typographio Marci Palearini Romani anno Iubilei 1775 prodiisse S. Brunonis Commentaria super euangelistas in duos tomos in-8 distributa; quorum primus continet expositionem in Mattheum; secundus uero in Marcum, Lucam et Ioannem. Apoplexia tactus mense Ianuario anni elapsi 1789 grauis etate piissime, ut uixerat Petrus Lazzarius, in sacris studiis uersatissimus, ut plura eius opera testantur, Rome obiit, merentibus omnibus bonis.

Nostrum hic esset docere, quos hac pro nostra editione consuluerimus mss. Codices, ne minus diligentes in ea exornanda uideamur; hoc sane non omittimus, sed ad opportuniorem locum reseruamus,  ubi de homiliis, et sermonibus S. Brunonis agendum erit. Interim ingenue fatemur, cum in feriis autumnalibus anni 1784, quibus Taurini fuimus, pro temporis breuitate, qua ea in urbe moram egimus, collationem huiusmodi cum codice ms. Regii Athenei, de quo Lazzarius mentionem habet, parficere nequiuisse; eum tamen obseruauimus membranaceum esse, in fol. charactere Romano exaratum, quem ad XII seculum, uel ad initium sec. XIII peritiores iudices referunt. Accedit hoc in uolumine, post Commentaria in Euangeliorum librum, expositio  in Apocalypsim, de qua pauca sunt prenotanda, cum ipse S. Bruno interpres quid animaduertere deberent lectores admonuerit.

Hec uersantur circa obiecta, quibus Abauzitius Geneuensis Caluinista auctoritatem libri Apocalypsis labefactare nisus est; sed frustraneo conatu. Cum paucis ab hic annis clariss. uincentius Fassinius O. P. in Lyceo Pisano S. Scripture professor, S. Ioan. euangeliste prophetie uindicias doctissime egerit, non nisi summa capita ad controuersie cognitionem referam. Primo igitur dixerat Abauzitius, neminem ignorare quot Euangelia, reuelationes, et Acta apostolis attributa primis Ecclesie seculis fuerint, que dein ut apocripha scripta damnata sunt ab Ecclesia. Secundo adnotabat, Apocalypsim inter libros protocanonicos  minime receptam fuisse. Tertio, perpetua libri huius obscuritas, eique peruerse, ac maligne interpretationes multis in locis affixe, non leue prestant argumentum, prophanum potius quam diuinitus inspiratum auctorem exstitisse. Quarto nos prouocat ad ostendendam Patrum traditionem, quorum testimoniis palam fiat Apocalypsim inter apostolicas Scripturas iure meritoque locum obtinuisse. Premitto semper fuisse hereticorum consuetudinem, cum ab auctoritate diuinarum Scripturarum se obrui sentirent, nec haberent quo ab earum oraculis euaderent, illas ab albo canonicorum librorum eripere, et inter commenta referre. Ita Lutherus et Caluinus epistolas Pauli et Iacobi suppositas dixerunt, quod suis erroribus palam aduersarentur. Apocalypsim  itaque primis Ecclesie temporibus reiecere Marcionite, Theodosiani, Alogi, quos illius eui Patres inuictissime refutarunt. Eorum cineres cum excitasset Abauzitius, inulta non fuit eius audacia, atque a fortiori manu elisa penitus, contritaque iacula eius. Primi igitur argumenti uis contra ipsum Abauzitium statim retorquetur; si enim, eo fatente Ecclesia fabulosas commentitiosasque scriptiones nunquam recepit; sed eas refutauit damnauitque; cum prophetiam S. Ioannis euangeliste inter canonicos libros recensuerit, et fidelibus commendauerit, eam germanum apostoli opus, Spiritu sancto afflante conscriptum agnouisse, dicendum erit. Quod autem 2. protulit, Apocalypsim cum reliquis Noui Testamenti libris protocanonicis non statim admissam  fuisse, dico: summe hoc Ecclesie cure, ac prudentie esse adscribendum, que prius Latinorum Grecorumque Patrum Opera expendere uoluit, ut eorum auctoritate munita, Apocalypsim librum diuinum declararet. Id certe egit Gelasius pontifex in Romana synodo, itemque concilium Carthaginense III, et postea Patres Tridentini solemni decreto confirmarunt. Nullius autem momenti facienda est tertia oppositio; siquidem constat ab hereticis Chiliastis, siue Millenariis longe abfuisse Papiam, Iustinum, Ireneum, paucosque alios, qui mille annis iustos cum Christo regnaturos post primam resurrectionem iuxta Apocalyp. cap. XX, opinati sunt. Nam heretici illi, quorum dux Cerinthus, carnis uoluptatibus,  et omnibus mundanis oblectamentis gauisuros iustos effutiebant; catholici autem spirituales delicias, perfectioris nempe amoris Dei ampliorisque celestium bonorum cognitionis possessionem felicibus illis electis tribuerunt. Si uero ex praua iniquorum interpretatione sacre littere reiiciende forent; cum ab ortu Ecclesie, teste D. Petro ep. II, cap. III, ipse Pauli Epistole ab indoctis quibusdam et instabilibus deprauarentur; uix aliquis diuinus, liber in Ecclesia auctoritatem obtineret. Ad postremum obiectum, quod traditio Apocalypsi non faueat; respondeo primo, non ita sensisse Grotium, Flaccium Illiricum, Richardum Simonium heterodoxos criticos, qui antiquiores Ecclesie Patres, Iustinum scilicet, Ireneum, Tertullianum, Origenem, Clementem  Alexandrinum, Theophilum item Alexandrinum, Cyprianum, aliosque plures memorant, qui S. Ioannis prophetiam de futuro mundi statu, tanquam librum diuinum agnouerunt. Respondeo 2. a secundo Ecclesie seculo, usque ad nonum, perpetuum Patrum tam Grecorum, quam Latinorum in asserenda diuinitus inspirata Apocalypsi consensum perspicue ostendi, atque probari; quare optimo iure processit Ecclesia in condemnationem eorum, qui eius decreto refragati fuerint. Ceterum qui hac de controuersia plura uidere cuperet, adeat Natalem Alex. tom. III Histor. Eccl., ar. 2, § 5; August. Calmet in prefat. ad Apocalyp. Ioan. Lanium De erudit. apost., part. II, cap. 6; uincentium Fassinium De auctoritate libri Apocalypsis.

 Compendiose persolutis responsionibus ad hereticorum obiecta, quibus libri Apocalypsis auctoritatem infirmare conati sunt, silentio non preteribo que ad hanc nouam eiusdem libri editionem illustrandam quesita sunt, et non exiguo cum labore comparata. Primo igitur dicam singularem sibi promeruisse laudem S. Brunonem, quod paucos inter Patres fuerit, qui totam Apocalypsim explanarunt. Secundo loco commemorabo me hac in editione non mancam, et interpolatam, ut Marchesius publicauit, sed integram totamque perfectam lectoribus prebere antistitis nostri in Apocalypsim interpretationem. Post quam pluribus in bibliothecis frustra cum mss. codicibus conferre studuerim Marchesii lectionem; tandem quid in ea deest, et quid  sensum preficere potest ex codice uaticano comperi, cui fidem ex descriptione modo facienda nemo negabit. Codex ille membranaceus est in fol. paruo sec. XII, charactere Romano admodo eximie exarato, qui olim fuit Christine Suecorum regine, gestatque in fronte hanc epigraphen: S. Brunonis Signiensis episcopi. Incipit a prefatione eiusdem commentatoris, eademque Apocalypsis diuisio inspicitur, non in capita, ut uulgata, sed in septem libros ab ipso Brunone dispositos.

Tertio loco uerba facturus de homiliis atque sermonibus S. Brunonis nostri, fateor equidem maximas gratias eminentissimo cardinali Zelada habendas esse, quod ipse sua munificentia eiusdem  S. episcopi Commentaria in Euangelia in lucem produci curauit, qua editione penitus contriuit, atque deleuit commentum illud, nescio cuius imperiti librarii qui cum in ms. uolumine seriem quamdam homiliarum atque sermonum, nulli auctori attributam comperisset, Eusebii Emiseni nomen ei inscripsit. Diu huiusmodi suppositio inualuit, et tres eo sub nomine facte sunt editiones. De priore mentionem fecit Casimirus Oudinius, cuius testimonium infra afferemus. Altera hunc titulum in fronte presefert. D. Eusebii Emiseni homilie in Euangelia, que cunctis diebus Dominicis totius anni, ac feriis quadragesimalibus legi solent, nunc primum in lucem edite, quibus adnecti curauimus eiusdem homilias in precipuis anni festiuitatibus. Antuerpie apud Ioannem  Steelsium A. D. 1555. in 8. Post indicem homiliarum, que sunt omnes CXLII, additur homilia: De penitentia Niniuitarum Eusebii eiusdem. Hec posterior editio ita inscribitur. Diui Eusebii episcopi Opera, uidelicet homilie id Euangelia, que cunctis diebus Dominicis totius anni, et feriis quadragesimalibus legi solent. Preterea homilie de precipuis anni festiuitatibus: postremo homilie ad populum eloquentissime, ac religiosissime recens in lucem emisse. Parisiis apud Hieronimum de Manef, et Guillelmum de Cauallat sub Pelicano, monte D. Hilarii anno 1575. in 8. Ambe ille editiones exstant in bibliotheca Ghisiana, easque cum uulgatis a Marchesio homiliis comparaui. Hic opportune incidit Theophili Raynaudi testimonium, qui de malis ac bonis libris p.  1, Eres. X, § 2, num. 217, Opp. tom. XI, Lugd. an. 1665, pag. 282, hec habet: »Eusebio Emiseno per magnam hallucinationem suppositi sunt sermones de tempore, et sanctis, qui primo loco habentur in opere, quod Eusebio ascribitur, qui sunt Brunonis Signiensis, magni in Berengarium Concertatoris sub Gregorio uII. Ita enim habetur ex indicibus Casinensibus, ac uaticanis, et ex Petro Diacono bibliothecario, qui omnes illos sermones ex nomine notatos ascribit S. Brunoni Signiensi, cuius etate uixit.« Copiosior adhuc fuit in tradendo hisce de homiliis iudicio Casimirus Oudinius de Script. Eccl. tom. I, sec. Iu, col. 393. »Anno, ait, 1554 primum Claudius Fremy Parisiensis typographus sub falso Eusebii Emiseni nomine edidit. Centum quadraginta  quinque homilias de tempore ac de sanctis in 8.  impressas, oblatasque clarissimo uiro Gabrieli Bouerio Ecclesie Andegauensis episcopo XIu Kal. Iunii. quarum ipsi copiam fecerat doctor quidam ordinis Fratrum predicatorum, dignas eas affirmans, que prelio committerentur, non abnuo, quin epus istud probum sit, et aliquantam saltem antiquitatem, stylique congruitatem aliquam seculo XII ascipulantem secum habeat: sed cum priscis Ecclesie doctoribus comparari queat, et seculi Ecclesie quarti, uel quinti leporem, dicendique formam sapiat, nullus opinor est, qui id asserere audeat. Hec plena collectio hodierne consuetudini pontifice tam belle adaptata seculum Ecclesie XI uel XII etiam precedere haud quaquam potest. Quamuis igitur istud opus episcopo Emiseno Eusebio attributum fuerat, ut in  magnum inde Scriptorem accresceret: tam merito tandem, iureque exceptum, legitur parenti S. Brunoni Signiensi episcopo  restitutum est ex fide mss. codicum, et auctoritate Petri Diaconi Casinensis bibliothecarii. Contigit hec nostri Eusebii Emiseni exspoliatio, atque Brunoni Signiensi facta restitutio anno 1651, per accuratam operum huiusce Brunonis editionem in-folio procuratam, nunc satis obuiam. Ab hoc tempore nullus, quem sciam, fuit, qui uel has homilias Eusebio Emiseno ascribere, et Brunoni auferre uoluerit; ita apud criticos hec ueritas obtinuit.« Que opinio de hoc Eusebio Emiseno haberi debeat, idem Oudinius tradidit.  »Eusebius, inquit, Emise episcopus in Syria siue Phenicia, quem Phenicem episcopum  Theodoretus uocat, Ariane signifer factionis temporibus imperatoris Constantii uixit, de quo S. Hieronymus in Chron. ad ann. Christi 348, Olymp. 281, tum in Catalog. De script. eccl., cap. 101  .« Latrocinium ab Eusebii Emiseni editoribus factum apertissime ostendunt tres precipue codices, Casinensis nempe, uallicellanus, et Mediceo Laurentianus, qui quantum sibi uindicent auctoritatem, demonstrabo. Prioris notitiam mihi suppeditauit persepe commendatus D. Thomas Capomatius archicenobii Casinensis presul; duos reliquos mea manu uersaui, et cum Marchesii editione diligentissime contuli. Codex Casinensis sig. num. 184, in-fol. minori, membran., charcteribus Langobardicis exaratus sec. XII, continet homilias in Euangelia  totius anni, et incipit ab euangelio: Hoc est preseptum  meum. Recentiori manu hic titulus inscriptus legitur: Homilie S. Brunonis Signiensis, et abbatis Casinensis: falso tamen attribuuntur D. Eusebio, cum sint Brunonis. His subiiciam iudicium clariss. D. Erasmi Gattule abbatis Casinensis, qui tom. I Histor. Casinen. ait: »Ut Marchesius ostendit Eusebio Emiseno tribute sunt CXL homilie in Euangelia totius anni, que S. Brunoni nostro sunt uindicande, teste Petro Diacono, qui eas singillatim enumerat, eodemque ordine descriptas uidere est in cod. bibl. nostre Langobardicis characteribus exaratas, ut uidetur sign. num. 194. Nullus certe ex ueteribus Eusebio hasce homilias tribuit, illique abiudicat stylus, qui non Grecum hominem, sed Latinum, et Brunonem ipsum refert.« Dein sequitur  homiliarum catalogus, quem nos alibi dabimus. Secundus codex est uallicellanus pariter membranaceus in fol. eodem charactere Langobardico descriptus. Casinensi non posterior etate. Non eumdem ordinem seruat, sed incipit prima homilia a feria Iu Cinerum his uerbis: Tristes enim dicuntur hypocrite. Brunonis episcopi nomen defert, sicut relique eodem in codice inserte, in quo tamen plures desunt, et relique partim S. Gregorio, partim uen. Bede attribute leguntur. Ab optimo archetypo homilie ille traducte sunt; cum multis in locis Marchesii editionem corrigant, eamque suppleant; quod mihi certo constat ex lectione commentarii eiusdem S. Brunonis in Euangelia, ex quo maior homiliarum pars desumpta est, ut suo loco ostendam. Tertius  codex est homiliarium, olim bibl. S. Crucis Minor. Florent. in Laurentianam bibliothecam translatum, membran., in fol., sig. num. III, Plut. XXX, p. 5, in cuius rubrica ad calcem posita, manu eiusdem scriptoris legitur. Explicit liber iste Brunonis episcopi: quo tempore scriptum est, sic notatur. A tempore Christi mille quaterque decem sex deciesque decem. Deinde manu recentiore subiicitur. Iste liber est ad usum fratris Thedaldi, post cuius mortem remanere debet armario Fratrum Minorum Florentini conuentus, et fuit D. Philippi de uillanis de Florentia sub tali conditione dicto fratri Thedaldo concessus ab eodem. Hoc idem adnotatur in catalogo edito bibl. Laurent. a clariss. Canonico Angelo M. Bandinio  bibl. prefecto tom. Iu, pag. 247. Continet autem Codex iste homelias CXLuIII, quarum pars maior S. Brunonis episcopi nomine insignitur; sed fere omnes, ut comperi, in editione Parisiensi homiliarum Eusebii Emiseni, mutatis uel adiectis aliquibus in principio, et in fine eorum reperiuntur. Absque dubio, ut diximus, S. antistiti nostro sunt ascribende, quod ab eius Commentariis in Euangelia decerpte uideantur. Qui eas collegit, optimo exemplari usus est; cum ordinem codicis Casinensis sequatur; incipit enim a Dominica I Aduentus, et procedit usque ad Dominicam XXuIII post Pentecosten; complectens ferias Quadragesime, et precipuas totius anni festiuitates, quas eo tempore celebrabat Ecclesia. His tribus codicibus integris, optimeque seruatis  addere possum codicem quem possidet capitulum Ecclesie cathedralis Signiensis, et est membran. in folio charactere Romano exaratus sec. XII, sed in principio nonnulle desunt pagine, sicut in fine, quemadmodum obseruaui cum anno 1786 Signiam in feriis autumnalibus me contuli, ut uotum soluerem S. episcopo patrono me, qui sub finem precedentis anni mihi lethaliter decumbenti sanitatem a Deo impetrauerat. Continet autem homilias per totum annum distributas, eodem ordine quo de superioribus codicibus dictum est. Tandem exstat alius codex ms. in archiuo basilice S. Petri, membran. etiam, et in fol. euum S. Brunonis Signiensis, et nomen adnotans, eiusque sacras conciones pariter continet. His luculentissimis tot codicum mss. testimoniis,  non tam ab Eusebio Emiseno uindicantur homilie S. Brunonis Astensis, quas rursum producturi sumus; sed confirmatur iudicium insertum in Bibl. PP. edit. Lugd. tom. uI, pag. 686, ubi easdem conciones olim etiam S. Eucherio Lugd. episcopo attribute diserte Brunoni nostro asseruntur. De doctrine prestantia atque eruditione quibus auctor noster homelias suas exornauit, superuacaneum arbitror dicere, cum id cumulatisse Petrus Lazzarius prestiterit in preliminari dissertatione ad Commentaria S. Brunonis in Euangelia, et quidquid obseruandum erat, adnotauerit. Homiliarum et sermonum seriem precedet catalogus earum, ubi sub numeris paginarum obsignate erunt que eodem in Commentario continentur, ideoque omittuntur; nec  iterum imprimere curauimus, nisi illas, que omnino desunt, uel aliquas perspicuas additiones in principio, aut in fine referunt.

Post homilias et sermones, quos expositionibus S. episcopi Signiensis in Euangelia et in Apocalypsim adiecimus, quarto loco ueniunt libri sex, qui Sententiarum inscribuntur. Antequam de his eloquar, spectatissimo ac beneficentissimo cardinali Stephano Borgie me gratissimum profiteor, quod habito cum eo consilio de hac operum S. Brunonis editione, non tam me ad illam perficiendam confirmauit, suisque monitis adiuuit, sed quidquid iam de eodem S. episcopo Signiensi ex archiuo Casinensi ipse collegerat liberalissime mihi donauit. Inter  multa ab illis ms. codicibus excerpta de hisce sententiarum libris mentionem faciam, quod cum illi nota esset diu Benedictinos inter et Carthusianos agitata controuersia, utrum Bruno Signiensis, an uero Bruno Carthusianorum institutor eorum auctor habendus sit, codicem sig. 196, alias 317, diligentissime obseruauit, characterem Langobardicum, etatem eius seculi nempe XII, titulosque singulis capitibus appositos descripsit, plenamque notitiam de illo antiquitatis monumento, quod S. Brunonis episcopi nomen presefert, accepit. Nec satis sibi factam putauit idem doctissimus presul, nisi alterum codicem, qui est 619 attente perpendisset, in quo cum pluribus aliis S. Brunonis Commentariis et elucubrationibus iidem sententiarum libri, titulis  iisdem inscripti reperiuntur. Hec ueluti preliminaria statuere duxi antequam memoratam discutiam controuersiam, de qua peculiari in dissertatione agam, ut etiam recenti cuidam auctori anonymo Carthusiano Neapolitano respondeam, qui an. 1788 data epistola ad D. Xauerium Mattheium ictum suo patriarche S. Brunoni illos sententiarum libros uindicare contendit. Fortasse quis requiret, cur huiusmodi opuscula sententiarum libri inscribantur? Nullam profecto uideo rationem, qua a Marchesio hoc  titulo donentur, cum omnes quos consului codices, uel de laudibus, uel de ornamentis, aut de figuris Ecclesie tractatus annuntient. uerius equidem huiusmodi inscriptiones indicant, quid agendum S. Bruno sibi proposuerit, eiusque finis, ad quem respexit, perlucide noscitur, si partes omnes, id est capita et sermones inter se conferantur, habita precipue ratione temporis, quo S. episcopus Signiensis hec scripsit.



PARS ALTERA.


 uigebant adhuc in Ecclesia reliquie diuturni fatalisque schismatis, Simonia et audacia calamitatem augebant, morum corruptio habenas omnes soluerat, et spiritualis potestas oppressa et pene contempta iacebat. His igitur ut occurreret malis A. N., demonstrandam suscepit Ecclesiam, unam, sanctam, catholicam et apostolicam; quas prerogatiuas, seu characteres, et si alias, ut in Prolegomenis diximus, asseruerit, in hisce libris amplius latiusque de illis egit, atque Ecclesie gloriam suam uindicauit. Sub speciosis figuris et imaginibus argumentum unitatis Ecclesie in primo libro prosecutus est; in secundo Ecclesiam sanctam probauit; tertium ad ostendendam Ecclesiam catholicam et apostolicam consecrauit; reliqui uero tres libri, qui uel dogmata fidei, uel  martyrum aliorumque sanctorum laudes complectuntur, ad eumdem finem conducunt. Primus liber in decem capita dispartitus est, que suis titulis distinguntur. Caput 1. De paradiso inscribitur. 2. De arca Ne. 3. De tabernaculo federis. 4. De templo Salomonis. 5. De muliere quam Ioannes in Apocalypsi uidit. 6. De ciuitate Ierusalem. 7. De ritu consecrationis ecclesie. 8. De auctoritate Euangeliorum. Cum igitur sacre littere unum paradisum bonis omnibus et deliciis affluentem a Deo conditum tradant, in quo positus fuit Adam, ut operaretur et custodiret illum, illa Ecclesia est admittenda, non plures, et quicunque hanc unitatem scindunt, heretici aut schismatici, uel Simoniaci, extranei habentur. Qui uero hoc in paradiso, seu Ecclesia sint  operarii, designat S. episcopus, eosque episcopos et sacerdotes asserit, quos ita admonet. Manifestum est quod per hortum, id est per paradisum, Ecclesia significatur. Sed qui per Adam, nisi Ecclesie custodes, episcopos et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est, ut operaretur et  custodiret illum. Non sint otiosi, quia custodes sunt. Per arbores uero in paradiso plantatos intelligit A. N. apostolos, qui multiplices fructus ediderunt, et reliquos etiam Christianos, qui eorum precepta sequuntur, eorumque gloriosa gesta imitantur. Quemadmodum in fonte, a quo prodierunt quatuor flumina, dicit figuratum Christum Dominum, a cuius scientie plenitudine omnis doctrina fidei per quatuor Euangelistas emanauit. Corrupto autem per Ade peccatum humano genere, et in deteriorem uitiorum conditionem prolapso, ne Ecclesia penitus interiret, arcam a Ne uiro iusto fieri Deus precepit, in qua, dum totus mundus in diluuii aquis perdendus erat, ipse cum sua familia saluus esset, et ab ea noua generatio hominum procrearetur.  Arcam igitur S. Bruno Ecclesie symbolum asserit, extra quam nemo saluatur, in qua, qui in die ultionis inuentus fuerit, non peribit. Multi in ea esse uidentur, qui extra eam inuenientur; sicut illi, quibus Dominus ait: Nescio uos . Hanc in arcam, siue Ecclesiam  nemo ingreditur, nisi per ostium, quod Christus se esse dixit. Ego sum ostium, per me si quis introierit, saluabitur . »Non enim saluantur, inquit A. N., qui per ostium non intrant. Nullum animal ingreditur in arcam, nisi per ostium. Sed Simoniaci, et heretici aliunde in Ecclesiam intrare nituntur.«  Cum autem Ecclesia ex diuersis, preter laicos, ministrorum ordinibus constituatur, in ea formam arce quodammodo comperit,  adeoque de eadem ita disseruit. »Si quis etiam Ecclesie ordines considerare uelit, quomodo super laicos clerici, super clericos presbyteri, super presbyteros episcopi, super episcopos archiepiscopi, super illos patriarche per ordinem sedeant, et tandem Romanum Pontificem super omnes sedere conspiciat, etiam isto modo intelligere poterit, quomodo  arca Dei in inferioribus ampla, paulatim se angustando in uno eubitu consumetur. Plures alie analogie, et similitudines arcam inter et Ecclesiam hoc in capite 2 afferuntur, quas nos breuitatis gratia omittimus. Tertium unitatis Ecclesie argumentum AN. petit ex tabernaculo federis, quod est arca tetamenti; in qua, ut ait S. Paulus , urna erat aurea continens manna, et uirgam Aaron, que fronduerat, et tabulas Testamenti. Cum in ea maiestas Dei presentis representaretur, edificium ad illam custodiendam totum ex auro constabat, atque ante arcam perpetuo candelabrum aureum, multis luminibus ab uno astili pendentibus ardebat. Insuper mensa reperiebatur super quam panes propositionis ponebantur, et thurribulum aureum, quo  incensum coram Deo comburebatur. Quemadmodum Moyses auctor fuit ueteris tabernaculi; ita Christus institutor, et fundator fuit noui, non manu facti, nec huius creationis, sed per proprium sanguinem, ut inquit Apostolus, introiuit semel in sancta eterna redemptione inuenta . Populum enim propria passione sibi acquisitum, primum ex Iudeis, deinde ex gentibus congregauit, et in una fide, et baptismate sue hereditatis participem fecit. Unum candelabrum, unum doctrine magistrum, nempe Christum significauit, a quo illuminati apostoli dogmata eius omnia, et precepta in uniuersam Ecclesiam propagarunt. Una mensa, in qua unum offertur corporis, et sanguinis Christi Domini sacrificium, de quo non participant, nisi qui intra tabernaculum  siue Ecclesiam sunt admissi. In Ecclesia etiam ueluti pretiosa thymiamata, orationes fidelium nunquam intermisse ad Deum eleuantur, eiusque benedictionem sibi acquirunt. Alteram Ecclesie nostre agnoscende imaginem in templo Salomonis nobis describit S. Bruno, ubi 4 loco facta nobiliorum partium huiusce splendidissime molis dinumeratione, ait: »Hoc templum Ecclesia est, hoc temolum nos sumus; de nobis Apostolus dicit: Templum sanctum, quod estis uos . Fideles profecto, qui unum corpus credentium constituunt, quo perfectiores sunt, tanto magis hoc spirituale edificium ornant, atque illustrant, et quia cum Christo corum capite perfecto communicant, gratie  eius plenitudinem accipiunt. Sed quid sibi uolunt, interrogat A. N., ille due columne, que ante fores templi posite, cum Nihil sustineant, otiose uidentur?« Respondet: nichil in templo otiosum esse, easque templum ingredientibus has primas occurrere. In una illarum intelligit patriarchas, et prophetas, ceterosque ueteris testamenti duces, et principes; quales fuere Abraham, Isaac, et Iacob, Moyses, Iosue, Dauid, et Daniel; in altera representari dicit apostolos, martyres, confessores, et episcopos, qui sua fortitudine, et firmitate contra omnium aduersantium conatus religionem sanctam impauide sustinuerunt; et primi iusti per fidem in futurum reparatorem, et posteriores per Christi gratiam iustificati optime de Ecclesia meruere, quod amore iustitie,  animi constantia, zelo propagande ueritatis ueram religionem, hoc est supremi Dominatoris cognitionem, et cultum, obsistentibus nequidquam falsorum deorum cultoribus, et iniquitatis magistris, non seruarint modo, sed longe lateque propagarint. Alia plura A. N. de templo Salomonis ad unam Ecclesiam significandam traducit, que ne longior fiam pretermitto. Cum uero progredimur ad caput 5 eiusdem I libri, quod est de muliere per quam figuratur Ecclesia, satis aperte indicat auctor quid sibi agendum proponat. Incipit ergo. »Narrat beatus Ioannes euangelista se uidisse sanctam Ecclesiam in specie mulieris que erat amicta sole, et luna sub pedibus eius, et in capite coronam stellarum duodecim, et pariens cruciabatur, ut pareret.« Huiusmodi ergo  mulieris insignia sunt claritas, et splendor, quo solis instar circumdatur, corona duodecim stellarum in capite, luna sub pedibus eius, atque in pariendo cruciatus, et labor. »Magna laus Ecclesie Dei, ait A. N. que sole amicta perhibetur; sole quidem amicta est, quia omni splendore, omnique claritate decorata est. Habet Ecclesia lunam sub pedibus, quia mundum despicit, et pro nichilo ducit. Merito mundus luna uocatur, quia ad lune similitudinem semper in motu est, semper mutatur et uariatur.« Anne Ecclesia splendidissima non est sole iustitie, nempe Christo Domino eius institutore, qui eam tantis locupletauit muneribus, ut ille totam pulchram, et ab omni macula immunem uocauerit, qui a terrenis rebus, hoc est a mundo, celestium  promissione bonorum retrahit, atque eterne felicitatis spe eam recreat, et consolatur? Habet etiam, sequitur idem S. antistes, in capite coronam stellarum duodecim, per quas duodecim apostolos intelligimus; ipsi eam coronauerunt, ipsi in eterni Regis thalamum eam introduxerunt.« Que autem alia Ecclesia nisi catholica hac corona a duodecim stellis, id est a duodecim apostolis insignita coruscat? Siue enim dogmata fidei inspiciamus, ab illis omnem ueritatem accipit; siue exempla uirtutum, ipsi perfecta Christi magistri sui exemplaria se reddiderunt, siue testimonia magnanimitatis, idem apostoli uitam cum sanguine pro Christo effuderunt. Nulla sane nec ex ueteribus, nec ex recentibus sectis  hanc coronam tam sanctam, tam splendidam, tamque diuinam originem habentem sibi tribuere potest; cum omnes posteriori tempore, uel ab audacia, aut ab errore, aut ab impietate ortum suum acceperint. Pulcherrimam alteram significande Ecclesie imaginem exhibet S. Bruno in sancta ciuitate Ierusalem, quomodo ab eodem Ioanne euangelista descriptam habemus, positam scilicet supra montem magnum, et excelsum atque nouo opere, mirabilique artificio edificatam. uidit igitur muros eius ex lapide pretioso, et ipsam plateam ciuitatis ex auro purissimo, tanquam uitro clarissimo constructam, cuius erant duodecim porte, singule ex singulis composite margaritis, quarum tres ad orientem, tres ad aquilonem, tres ad meridiem, et  tres ad occasum respiciebant. »Hec ciuitas, inquit A. N., sancta Ecclesia est: isti muri; et isti lapides pretiosi homines sunt, homines utique nobiles, et clari uirtutibus, et sapientia prediti, quales apostoli fuerunt, et martyres, et ceteri qui per fidem, et sanctam conuersationem Deo placuerunt. Hec est illa Ierusalem que sicut scriptum est, edificatur ut ciuitas, cuius participatio est in idipsum ; illorum enim, explicat S. Bruno, est participatio in idipsum, quibus est cor unum, et anima una inter quos discordia nulla est. et concordia firmissima est.« Omnes idem sentiunt, quasi diceret, de fide, de doctrina, de communicatione pacis inter se, et de uinculo cum centro unitatis, cum capite supremo Ecclesie, quod est, Romanus pontifex.  »Notandum, sequitur idem S. doctor, quod iidem SS. apostoli et fundamenta huius ciuitatis, et porte dicuntur; fundamenta quidem, quia in toto edificio et primi sunt, et ceteros ferunt. Porte uero, quia nemo nisi per ipsos, id est per eorum doctrinam Ecclesie societati coniungitur, uel celi palatium ingreditur, ipsis date sunt claues regni celorum, ipsi et porte, et ostiarii sunt.« Qui ergo a magisterio Ecclesie dissentiunt, qui opinionum sententiarumque nouitates spargunt, qui sua figmenta tueri nituntur, ab hac sancta societate seiuncti sunt, et tanquam rami ab arbore uite et salutis auulsi habentur. Summa rerum capita, ne in immensum protrahatur oratio mihi percurere libet; quare omissis reliquis, ad caput 8, quod De basilicis  inscribitur, descendam, et breuis quoad potero, fiam. In eo exponit A. N. ritum consecrationis ecclesie, de quo cum alias locuturi simus, modo ea prosequi abstinemus. Quia uero ad inculcandam magis magisque Ecclesie unitatem intentus est S. Bruno, quid pro ea sit intelligendum admonet. »Ecclesia, ait, nomen Grecum est; significat autem populi collectionem; sed ut proprietates eius designet, addit: populi utique Dominum timentis, et Domino seruientis. Sicut enim ex multis lapidibus ordine, et ratione compositis una domus efficitur; ita ex multis hominibus dilectionis, et fraternitatis amore sociatis una Ecclesia constituitur.« Duos hic precipue characteres populi huius collectioni assignat S. episcopus, sine quibus Ecclesie formam  habere nequit; scilicet quod hic populus Deum timeat, eique honorem, et obedientiam prestet, et inter se perfecte consentiat. Qui ergo uerbo Dei refragatur, qui fidei custodes, et presides a Deo constitutos non audit, sed eos contemnit, Deum ipsum spernere, et nichil habere demonstrat; propterea ipse sua inobedientia ab Ecclesia scinditur, quemadmodum qui dissentiones in doctrinis fouent mutuamque caritatem offendunt, sancte eius societati renuntiant. Tandem extremo huius primi libri capite, quod De Euangeliis inscribitur, ut extorres ab Ecclesia dignoscantur, dicit, fructus eorum, id est opera inspicienda esse; que si apostolorum exemplis opponuntur, in corpore Ecclesie partem non  habent, Apostoli enim non seipsos ad predicandum Euangelium elegerunt; sed eos Christus Dominus elegit, et in mundum uniuersum misit, ut sacramenta celestia, et mysteria regni Dei enuntiarent atque docerent. Cum autem doctrine ueritati, operum etiam sanctitatem mirifice copulauerint; missos a Deo ad mundi conuersionem se probarunt, et sine fraude, sine emulatione, sed sancte ac religiose ministerium suum impleuerunt. Pudeat Lutherum et Caluinum, eorumque in cathedra pestilentie successores apostolicum nomen sibi arrogare, pudeat se uelle gerere populorum pastores. Quis eos misit, nisi superbia et ambitio? Quid de eorum predicatione, preter impia dogmata, famigeratum est, nisi horribiles incendisse seditiones, sacrilegasque  perpetrasse feditates? Quibus nam fraudibus usi non sunt, ut incautos caperent, suorumque errorum pestem ubique diuulgarent? Nunquam fuit pax, et concordia inter ipsos, sed perpetuo inuicem dissiderunt; quia in emulatione, et audacia nullus alteri cedere uoluit; ideoque eorum communiones ab Ecclesia catholica penitus aliene, pelago similes sine requie fluctuanti assimilantur.

Cum secundus Ecclesie character sit sanctitas et sancta in Symbolo Ecclesia proponatur credenda, totus secundus sententiarum liber circa Ecclesie sanctitatem uersatur; in eo enim de precipuis uirtutibus agit, quibus Christiani sancti fiunt, et Ecclesiam suis eximiis et gloriosis gestis illustrant. Librum hunc in 12 capita diuidit auctor; primum  est De fide, 2. De spe, 3. De caritate, 4. De uirtutibus cardinalibus, 5. De humilitate, 6. De misericordia, 7. De pace, 8. De patientia, 9. De castitate 10. De obedientia, 11. De abstinentia, 12. Ubi, id est in quibus Ecclesia ornatur. Incipit ergo in capitis 1. exordio statuere, quod primum Ecclesie ornamentum, seu primus sanctitatis gradus sit fides, totoque in uirtutum exercitu principatum teneat. Ubi illa abest, quamuis relique uirtutes reperiantur, nichil ad eternam salutem prosunt, hominem in corpore Ecclesie non constituunt, et Christi membrum facere neutiquam ualent. »Gentiles enim et philosophi, inquit S. Bruno, quamuis multis uirtutibus claruissent; tamen perierunt omnes, quia fidem non habuerunt. Merito igitur S. Ecclesia  neminem ad se uenientem recipit, nisi prius fidei ornamentum indutus fuerit. Quilibet ergo petat ingressum in Ecclesiam, id est baptismum, interrogatur, an credat, an catholicam fidem teneat? Si se credere, si fidem catholicam se tenere responderit, suscipitur, baptizatur, et filiis Ecclesie sociatur. Si uero aliter dixerit, nequaquam suscipitur, sed quasi profanus abiicitur.« Deinde, ut fidei excellentiam ostendat, ipse Dominus sue uirtutis potentiam, ut animaduertit A. N., non sibi, sed fidei ascribit, et quod ipse facit, fidem facere affirmat. Multos uiros, et mulieres eum sanasse, et ut languoribus liberasse legimus, quibus hoc tantum dicere solebat, fides tua te saluam fecit, uade in  pace . »uenit aliquando  dicit Euangelium, in patriam suam, et cum homines illi de eius omnipotentia dubitarent, et fidem non haberent, non multas, ut uerbis Euangelicis loquar, uirtutes ibi facere potuit, nisi quia infirmos, impositis manibus, curauit, et mirabatur de infidelitate eorum. Ergone tantum potest fides, ut omnia qui potest, a potentia sue uirtutis illius absentia impediatur?« Quantum uero idem Christus Dominus discipulos suos ad hanc fidem habendam excitauerit plura sunt euangelistarum testimonia, quibus adeo illis huiusmodi uirtutem commendauit, ut si perfecte, pleneque crediderint, non solum infirmitates omnes curare, et mortuos uite reddere; sed montes ipsos de loco ad alium locum transferre  uoluissent. Ita apud Mattheum cap. XXI, et apud Marcum cap. XI, 23: Habete fidem Dei: amen dico uobis quia quecunque dixerit huic monti: Tollere, et mittere in mare, et non hesitauerit in corde suo, sed crediderit quia quodcunque dixerit, fiat, fiat ei. Hoc tam excellenti tamque sublimi fidei merito semper clarificata est Ecclesia catholica, ut ea solum sancta haberi debeat, in qua potentorum operatio, que nunquam defuit, cum opus fuerit, ueritatis et sanctitatis insignia prebuit testimonia. Non me latet quidquid pro infirmandis miraculis ab heterodoxis prolatum est, qui inuictissime confutati sunt; hac potissima ratione, quod successiua tot seculorum lapsu portenta fieri haud potuissent, nisi ubi uera esset Ecclesia, et ab his, qui eximiis meritis  ab omnipotenti Deo ea operari impetrassent. Pergit autem S. Bruno de spe agere in secundo capite, de qua statim ait: »Magnum Ecclesie Dei ornamentum spes est, quam qui non habet omni bonitate nudus est, omnique creatura infelicior . . . . Est autem spes futurorum bonorum exspectatio; et hanc quidem exspectationem illi habent, qui certissime se aliquando recipere sperant quecunque promissa sunt eis.« Hinc prosequitur memorans iustos qui primitiuam Ecclesiam formabant, scilicet Abraham, Moysen, Dauid, Ezechiam, Danielem, Machabeos, Iudith, Esther, tres pueros in fornacem immissos, qui per spei uirtutem non solum salui facti sunt; sed gloriosissimis factis claruerunt. Si uero ad Ecclesiam nostram oculos conuertamus, et apostolos,  martyres, confessores et uirgines, qui in ea floruerunt, contemplemur; cum totam spem in Deum collocarint, de omnibus tormentis, aduersitatibus, et inimicis uictores uidebimus; adeoque propter spem meruisse calcare super serpentes, et scorpiones, atque impauidos omnem malignantium spirituum nequitiam superare. Quare optime cecinit propheta Dauid: Mirabilis Deus in sanctis suis, Deus Isrel, ipse dabit uirtutem et fortitudinem plebi sue, benedictus Deus . Conferant modo nouarum sectarum auctores cum nostris suos heres; uideant quem in finem perduxit eorum, dum incolumes uiuerent, iactantia, falsa sapientia, ueritatum Christianarum contemptus, mundaneque  glorie ambitio. Quam luctuose, quam misere uita excesserunt; quorum non pauci tristitia, et desperatione laborantes, tanta capti sunt insania, ut sibi ipsis mortem consciuerint. Accedit tertio in capite tractatus de caritate, cuius sublimitatem, et amplitudinem D. Paulus predicans adeo euehit ut sine ea dicat, nichil prorsus esse reliquas uirtutes, quamuis apicem ipsarum quis uideatur sibi in speciem attigisse . Tanti ergo preceptoris sequens A. N. documenta, quas ille assignat huius excellentissime uirtutis proprietates, explicat, et quantum perfectionis eam habentibus conferat, dissertissime tradit. Charitas, inquit S. Bruno, patiens est, quia nulli irascitur, et nullis iniuriis mouetur, sed pro suis ipsis inimicis intercedit. Et  quia benigna est, quibuscunque potest benignitatem, et misericordiam facit. Cum igitur per patientiam cunctis ignoscat, et per benignitatem misereatur, quid est, quod amplius facere possit? Quia enim benigna est, ideo non emulatur, non inuidet. Non agit perperam, quod est temere, et iniuste aliquid agere. Non inflatur in superbiam. Non est ambitiosa, quia mundi honores non appetit. Non querit que sua sunt, sed que sunt omnium, ut salui fiant. Sua postponit, et aliena procurat. Non irritatur, alioquin patiens non esset. Non cogitat malum, quod est contra benignitatem. Non gaudet super iniquitatem, congaudet autem ueritati; quod utrumque ad benignitatem spectat. Omnia credit, que credenda sunt; que autem sunt illa, que credenda  sunt? uis audire que? Omnia illa, que utrumque testamentum credere, et sperare, et sustinere precipit. Charitas nunquam excidit. Hoc est autem, in quo duabus uirtutibus superius dictis; id est fide et spe, caritas maior est; unde et subditur, maior horum est caritas. Maior quidem, quia nunquam excidit; quia eterna est, quia semper est, et finem non habet. Alie autem post hanc uitam necessarie non erunt, quia ad ea solummodo spectant, que exspectantur, et nondum apparent. Est enim spes exspectatio futurorum. Fides uero est substantia sperandarum rerum, argumentum non apparentium. Prolixa fortasse uidetur huiusmodi proprietatum caritatis elucidatio; attamen opportuna est ad confundendos hereticos illos, qui sue  societatis mutuum amorem iactant et dilectionem. Quamuis enim omnia officia ciuilia suis prestare curent; non ex amore Dei, qui proximum, sicut nos ipsos diligere mandat, permouentur, neque ad finem supernaturalem actus suos dirigunt; sed totum terrenum est, atque humanum quidquid agunt. Cum ergo eorum caritas celestis non sit, sed mundana omnino, plerumque excidit, et sua potius sollicita est querere, quam aliena; adeoque ad gradum Christiane caritatis euehi non potest; neque ullum ex ea prouenit Ecclesie ornamentum. His autem a Brunone absolutis, in quarto capite declarandas assumit quatuor uirtutes cardinales, prudentiam nempe, iustitiam, fortitudinem, temperantiam, que Ecclesie  sanctitatem promouent et maxime amplificant. De prudentia ita disserit: »Est autem prudentia, que alio quoque nomine sapientia dicitur, diuinarum humanarumque rerum cognitio. Dico autem non sapientiam huius mundi, que stultitia est apud Deum, de qua et Apostolus ait, quia stultam fecit Deus sapientiam huius mundi ; sed eam sapientiam dico, que ad morum honestatem et ad salutem pertinet animarum. Non eam quam philosophi docent et oratores, sed eam quam apostoli predicant et doctores. Et isti quidem soli habent cognitionem diuinarum rerum; sicut ipse Dominus ait: Qui diligit me, diligetur a Patre meo, et ego diligam eum, et manifestabo ei meipsum . Hec est autem uera cognitio Diuinitatis,  uel illum cognoscere qui est uera sapientia, et sine quo nulla est sapientia.« Quot nam purissimis animabus se manifestans Deus, ad sui contemplationem illas abripuit, et eleuauit, ut ipsis sue magnitudinis arcana antea in mysteriis inuoluta intelligerent, suisque doctissimis scriptis Ecclesiam illustrarent. Quam Ioannes euangelista de uerbi diuinitate nondum tam perspicue exploratam doctrinam tradidit? Que documenta salutis, quamque sublimiorum luminum notitiam Paulus apostolus suis in Epistolis manifestam fecit? Qualis quantusque est SS. Patrum chorus, qui catholice fidei custodes, et propagatores fortissimos se prebuerunt, qui hereticorum monstra contriuerunt, qui philosophantium deliramenta conculcarunt? His ergo irradiata  splendoribus, quid mirum, si catholica fides tam cito uniuersum per orbem diffusa, de Iudeis, de idololatris, de malis omnibus hominibus triumphauit? Regnum itaque cum super omnes gentes sibi comparauerit prudentia, siue uera sapientia, facile ei fuit sociam sibi adscisere iustitiam, que cardinales inter uirtutes secunda est. Ecclesia enim que Dei sunt optime noscens, et que debent homines erga ipsam; quibus actibus internis, et externis sit exercendus eius cultus, prescribit, ministeria distribuit, regulas uel a traditione seruatas, uel pro opportunitate temporum nouiter institutas obseruare facit. Ecclesia est iustitie uindex; cumque dominatio eius, non sicut terrene omnes potestates immutetur, iuris administrationem firmam, stabilemque  tuetur. Quapropter S. Bruno postquam de sapientia disseruisset, hec de iustitia prosequitur. »Intelligite seculi potentes, et sapientie operam date. Iustitia quoque quam necessaria sit, ipse leges imperatorum, et canones, et decreta sanctorum, que ad eius custodiam facta sunt, satis ostendunt. Tolle iustitiam, et perit mundus. Ubi iustitia non est, iniquitas dominatur: ibi fraudes, et rapine, furta, homicidia, timor, et angustie, et securitas nulla. Timor iniquorum iustitia est, et securitas bonorum ipsa.« Hec doctor Ecclesie pro Ecclesia loquitur; eius doctrina a diuinis Scripturis, et a sanctioribus Patribus tota deriuat. Audiamus ergo eum de fortitudine etiam disserentem: »Sed, ait, quid de fortitudine  dicam? sine qua et sapientia, et iustitia inutiles esse uidentur. Est autem fortitudo non corporis, sed mentis constantia, qua iniurias superamus, aduersa omnia toleramus, et prosperis non eleuamur. Hanc fortitudinem non habet quicunque superbia, ira, auaritia, luxuria, ebrietate, et his similibus superatur. Illi quoque fortes non sunt, qui in aduer is positi contra salutem anime liberari satagunt. Unde et Dominus ait: Nolite timere eos qui occidunt corpus, animam autem non possunt occidere . Similiter et illi, qui in prosperis se extollunt, et superflua letitia resoluuntur, fortes dici nequeunt. Quomodo fortes sunt, qui cordis impetum celare, et retinere non ualent? Fortitudo non uincitur, et si uincitur, non est fortitudo. Hanc  fortitudinem habuerunt sancti, qui nec uitiis, nec tormentis, nec blanditiis superari potuerunt.« Affert deinde S. Bruno plura sanctorum tum ueteris cum Noui Testamenti exempla, qui pro ueritate, pro iustitia, pro religione fortissime decertarunt, quique gloriosas palmas, maxima cum Ecclesie laude retulerunt. Ad temperentiam autem cum A. N. procedere uelit, confestim eam definit, dicens eam esse uirtutem que suis in actionibus modum non excedit, quoniam superflua nulla querit. Huiusmodi recte agendi equalitas, et in neutram partem inclinatio adeo necessaria uisa est Apostolo, ut nimiam sapientiam, hoc est nimiam sciendi ambitionem ad Romanos scribens damnauerit : Non plus sapere, quam oportet sapere, sed sapere  ad sobrietatem. Et Salomon ipsa in iustitia temperantiam habendam esse dixerit. Noli esse iustus multum . Hac de ratione iure meritoque Bruno noster S. patriarcham suum Benedictum commendat, qui nichil nimis suis in legibus precipit, ut qui sanctitatem colere uelint, habeant unde proficiant, nec naturam opprimant, aut in sanitate deteriores fiant; memor certe D. Pauli sententie, Quod rationabile sit apud Deum obsequium nostrum . »Illud enim, subdit A. N. obsequium rationabile est, quo non ipsa natura, sed uitia perimuntur.« Postquam S. episcopus quatuor uirtutem cardinalium expositionem absoluit, in capite 5 de humilitate disserit; in 6, de misericordia; in 7, de pace; in 8, de patientia; in 9, de  castitate; in 10, de obedientia; in 11, de abstinentia; et tandem in 12, Ubi, id est in quibus Ecclesia ordinatur. Singule huiusmodi uirtutes, cum sua quelibet excellentia et proprietate ad Ecclesie conferant perfectionem et ornamentum, de illis singillatim copiosissime agit; sed nobis sufficiat cas compendiose collectas in capite 12 addiscere. Incipit ergo: »Diximus superius de Ecclesia et ornamentis eius. Restat ut suis ornamentis eam indutam uideamus, et in eius specie et pulcherrime delectemur; de quo Psalmista ad Dominum dicit: Astitit regina a dextris tuis in uestitu deaurato, circumdata uarietate . Hec regina ipsa est, de qua loquimur Ecclesia Dei. Multa sunt eius  uestimenta, multa sunt eius ornamenta; et ideo uarietate circumdata perhibetur; sed nullum ornamentum habet, quod uel aureum, uel argenteum non sit.« Si quidem si humilitatem inspiciamus, quis Maria Christi matre, a qua opus redemptionis cepit humilior; cum non eius uirginitatem, sed humilitatem Dominum respexisse ipsa fateatur? De Christi Filii eius humilitate, post Apostolum, qui eum se exinanisse dicit, et huius uirtut's se exemplar prebuisse, nichil ultra addi potest. In humilitate autem Christum Ecclesiam fundasse constat; cum apostolos pauperes, rudes, et idiotas uerbi sui precones fecerit, eosque ueluti sui edificii fundamentum posuerit, et ad omnes gentes illuminandas miserit, sicut ipse a celesti Patre missus fuerat. Hac  igitur uirtute ornatur Ecclesia, quam sequitur misericordia, que est affectus beneficentie erga indigentes. Ecclesia enim fideles omnes tanquam filios amplectitur, eos spiritualibus cibis, nempe sacramentis nutrit atque confortat, eos protegit, ab hostibus malignis defendit, et si a uiis suis malis resipuerint, penitentes in sinum suum recipit, et consolatur. Nec deserit sollicita prosequi pacem, quam primum in Christi natiuitate angeli mundo annuntiarunt, et Dominus mundum relicturus apostolis dedit et confirmauit; quippe hierarchichum ordinem seruans, leges sartas tectas tenens, sua munera pro iustitia largiens et ministeria dispensans, his presidiis Ecclesia pacem conciliat atque  custodit. Quid de patientia dicam, cuius tanta fuit in Christi sectatoribus uirtus, firmitas et constantia, ut potestates omnes nomini eius infensas uinceret, erectoque crucis uexillo debellaret. Quis recensere potest infinitum martyrum numerum omnigene etatis et conditionis, qui pro fide atque iustitia immaniora tormenta, et supplicia sustulerunt, quorum sanguis quanto plus effundebatur, tanto magis populus Christianus germinabat, atque florebat? Eadem commendatione illi se dignos reddidere, qua Apostolus fortissimos Isrelitas exornauit, qui per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, effugerunt aciem gladii, conualuerunt de infirmitate, fortes facti sunt in bello,  castra uerterunt exterorum , etc. Preter eternam incomprehensibilemque remunerationem quam isti testes et propugnatores ueritatis sibi compararunt, splendidissima semper erunt insignia uictorie, quibus Ecclesiam exornarunt, eiusque sanctitatem proprio sanguine obsignarunt. Sed et castitate, de qua A. N. capite 9 disserit, maxime refulget Ecclesia, cuius filii propter uite puritatem similes angelis Dei fiunt; dum carnis et concupiscentie frena inuicte contineant, animas suas ab omni immunditie immunes seruent, et se Deo acceptabiles reddant. Qui omnibus Christianis hanc uirtutem ueluti tesseram religionis commendat; multo magis eam uiris ecclesiasticis inculcat, ut si eam contemnerent, atque uiolarent, sacrum ministerium  impie profanarent. Inquit enim S. Bruno »cum omnes Christiani continentiam, et castitatem habere debeant; maxime tamen clericos hanc uirtutem tenere, et obseruare oportet. Unde et Dominus Moysi precepit , ut Aaron sacerdoti et filiis eius feminalia faciat, sine quibus ad altare nunquam accederent, ne moriantur. Feminalia autem castitatem significant; quia illa membra, in quibus luxuria maxime dominatur, cercent, et casta custodiunt. Illi sacerdotes et clerici feminalia non habent, qui hec membra non constringunt, sed per illicita uagari permittunt. Sed ualde timendum est, quod dicitur, ne forte moriantur. Si uis non mori, aut castitatem custodias, aut ad altare non accedas.« Multa alia de castitate ab A. N. eximie dicta recensere  omitto, ut aliqua de obedientia referantur, de qua in cap. 10 preclaris utriusque Testamenti innixus auctoritatibus et exemplis lectores instruit. Premittit ergo ipsum Dominum et Saluatorem nostrum docuisse, quantum sit obedientie bonum; cum de eo scriptum sit ab apostolo Paulo, quod Christus factus est obediens Patri usque ad mortem . »Per inobedientiam, ait S. Bruno, primi hominis perierat mundus; per obedientiam secundi hominis Iesu Christi saluatus est mundus. Ille inobediens ad lignum uetitum accessit, ille obediens usque ad lignum crucis se ostendit. Et D. Petrus idem documentum dedit illis uerbis. Christus passus est pro nobis, uobis relinquens exemplum, ut sequamini uestigia eius ;« quibus  subdit S. Bruno: »Quid est, ut sequamini uestigia eius, nisi ut discatis et custodiatis obedientiam eius.« Cum enim Ecclesia militans corpus agens sit, et perfecte constituta, nisi membra sibi inuicem officia prestent, et cum capite, a quo reguntur, uniantur, finem ad quem coalescunt, nempe Dei gloriam, suamque salutem nulla ratione consequi possunt. Quare diuinus Sponsus Ecclesie sponse alloquens, eam aciem ordinatam appellauit, quo ordine terribilis hostibus redditur, et est tanquam turris a qua mille clypei pendent , defensores scilicet, qui pro ea fortiter pugnant, eamque firmam stabilemque conseruant. Sed hoc in agone contendentibus, monente D. Paulo, nobis est  necessaria abstinentia, non ut corruptam, sed incorruptam coronam accipiamus. »Due autem sunt abstinentie, inquit A. N., una carnalis, altera spiritualis, utreque magne, sed maior altera, quia maius est abstinere a uitiis, quam a cibis. Quamuis et ciborum abstinentia tam magna sit, ut non solum a prophetis, uerum etiam ab ipso Domino sit confirmata.« Quod hic compendiose dicit S. episcopus, per longam exemplorum seriem SS. Patrum, tam ueteris quam Noui Testamenti, demonstrat, qui omnium uirtutum honestatem prosequentes, totam uitam in ieiuniis carnisque maceratione consumpserunt, ideoque tanquam sanctitatis miracula in Ecclesia coruscarunt. Magnum Antonium celebrat, Paulum cremitarum patriarcham, Hilarionem,  Benedictum, etc., quorum delicie ieiunium, quorum uita abstinentia fuit. Hac pulchritudine induta, hisque ornamentis, uirtutibus nempe Ecclesia refulgens Sponsi sui dilectionem ita promeretur, ut eam immaculatam totamque pulchram admirans asserat, eiusque commendet sanctitatem. Tota pulchra es, amica mea, et macula non est in te .

Tertia Ecclesie prerogatiua illa est, quam catholicam esse confitemur, cuius ornamentum adeo pulchrum et excellens est, ut ad illud expoliendum, collectis ex sacra Scriptura propriissimis figuris ac similitudinibus quatuor priora capita tertii sententiarum libri A. N. consecrauit, et sex reliquis Ecclesiam apostolicam ostendit. Magistrum celestium  dogmatum Christum Dominum uenisse in terram considerans, penitus renouata ab ipso uisa est, ut nouus mundus, nouus ordo, nouus rerum apparatus exsurgeret, faciemque alteram seu imaginem representaret. Tertii libri priora quatuor capita sunt. 1. De nouo mundo. 2. De celis nouis. 3. De nubibus nouis. 4. De montibus nouis. Quomodo nouus mundus Christo in terram adueniente, oriretur, ab illa Baruch prophetia primum repeti S. Bruno, in qua de Christo scriptum est: Hic est Deus noster; et non estimabitur alius aduersus eum. Hic adinuenit omnem uiam discipline, et tradidit illam Iacob puero suo, et Isrel dilecto suo. Post hec in terris uisus est, et cum hominibus conuersatus est . Promissus ergo fuerat mundo, id est hominibus  nouus doctor, nouusque magister, qui omnem scientie uiam aperiret, omnemque ueritatem doceret. Ante eum, ut ait Apostolus , omnes Patres sub nube fuerunt; et mare transierunt, et sub nube et mari baptizati sunt; uidebant futura sacramenta in enigmate, et in figuris; sed eorum excellentiam et ueritatem non assequebantur. Preterea ad scientiam hanc, quamuis obscuram et imperfectam Deus non nisi populum Isreliticum elegerat, relictis gentibus in tenebris et umbra mortis. uenit igitur Christus, uerbum scilicet caro factum, et ut euangelista Ioannes testatur, plenitudinem gratie, et ueritatis in mundum attulit; quare si prius per Moysen legem acceperat, per Iesum Christum factam gratiam, et ueritatem  agnoscere debuit. Gratia enim Christi mundum a peccato, et a diaboli potestate qua tenebatur liberauit, ac celestem scientiam bonorumque eternorum cognitionem in eum introduxit. Quare ipse Dominus, ut omnia noua faceret se uenisse dixit: Ecce noua facio omnia ; nouum mundum suam scilicet creauit Ecclesiam, segregatis illis et uocatis ad se aliis, quos ad tantum opus perficiendum elegerat. Non uos elegistis, sed ego elegi uos, dixit iehsu apostolis primis sectatoribus suis et posui uos, ut eatis, et fructum afferatis, et fructus uester maneat . Et apostolus Paulus eadem testatur dicens, gratiam apparuisse Saluatoris nostri, et ut doctrinam suam effunderet, semetipsum  dedisse, ut nos redimeret ab iniquitate, et mundaret sibi populum acceptabilem, sectatorem bonorum operum . »Quod si, ait S. Bruno, noua in hoc mundo facta sunt omnia, habet igitur Ecclesia nouum celum, nouum solem, nouam lunam, et stellas nouas, et nubes, et pluuias, fulgura, et tonitrua, montes, et siluas, et homines nouos, ceteraque omnia, que tamen per illa uetera significata fuerant, et quamdam cum illis similitudinem habent.« His premissis, de celis nouis incipit agere A. N. eosque apostolos esse dicit; cum enim celum, quod in principio Deus creauit, maxima et nobilissima pars sit mundi, et supra ceteras res creatas Dei sapientiam et omnipotentiam manifestet, ita apostoli principes populorum constituti,  omni scientie claritate prefulgentes, ad regimen Ecclesie et ad propagationem ueritatis electi, Dei gloriam et opera manuum eius enarrare dicuntur. Celi enarrant gloriam Dei, et opera manuum eius annuntiat firmamentum . »Ipsi sunt, ita sequitur S. episcopus, quibus Dominus ait: uos estis lux mundi ; sic eorum fide et doctrina tota Ecclesia illuminata est, sicut solis huius, et splendore tota terra illuminatur; in quibus et uirtutum omnium pulchritudo quasi stelle quedam coruscant.« Quomodo autem apostoli ad similitudinem celi illuminati fuerint eximie exponit idem auctor; imaginem sumens ab illuminatione firmamenti, quod non statim ac creatum est, lumen accepit; sed tantum diuisit Deus aquas ab aquis, et  terra apparuit arida, congregationesque aquarum facte sunt. Tertio autem die factis a Deo, positisque in eo magnis luminaribus, sole, luna et stellis collucere cepit firmamentum, terramque suis splendoribus collustrauit. »Nostri quoque celi, ait S. Bruno, ad similitudinem firmamenti nequaquam simul et uocati, et illuminati sunt; sed iam tertio anno postquam uocati Spiritus sancti illuminationem accipere meruerunt non enim, ut beatus Lucas ait, Scripturas intelligebant, quod Christus a mortuis resurgere oportebat . Erant enim sine lumine, tanta adhuc oppressi caligine. Sicut ergo firmamentum illuminatum est die tertio; sic et apostoli anno tertio illuminati sunt. In eo etiam, quod aque, que supra firmamentum diuiduntur ab  aquis, que sunt sub firmamento, firmamenti similitudinem Apostoli habere uidentur. In medio quodam modo positi, aquas ab aquis diuidunt, quia Nouum a ueteri separant Testamentum.« Ex D. Paulo, qui ad Galatas scribens, circumcisionem post Christi gratiam inutilem predicauit, id plane ostendit, sicut ex abolitione legalium, que eo tempore finem habuere. Apostoli igitur sunt illi celi, qui enarrant gloriam Dei, eos docente, et informante ipso Christo Domino, quoniam ipse lux est, et tenebre in eo non sunt ulle. In omnem illi terram missi sunt, ut ueritatis lumen effunderent, et omnes homines uerum Deum agnoscerent, legem eius sanctam acciperent, unam fidem profiterentur,  et despectis terrenis bonis, ad felicitatem eternam contenderent. Ipsis ergo datum est linguis omnibus loqui magnaha Dei, arcana uidelicet celestia reuelare, et quod nunquam auditum fuerat, generis humani salutem ab homine diuino operatam annuntiare; iuxta propheticum oraculum: uiderunt omnes fines terre salutare Dei nostri . Et quia diuina maiestas, et natura a creata mente percipi nullo modo potest, circa se tenebras posuisse Deus uisus est, ut cecinit Psalmista: Posuit tenebras latibulum eius, tenebrosa aqua in nubibus eris , oportebat ut in renouatione mundi, id est in Ecclesie constitutione, noue nubes, non tenebrose, sed lucide, et prefulgentes apparerent, totamque terre faciem illuminarent. »Quid igitur  nubes iste, ait A. N., nisi apostolos intelligamus, de quibus scriptum est: Qui sunt isti qui ut nubes uolant, et quasi columbe ad fenestras suas . Et celi, et nubes, et montes, et fontes, et multis aliis nominibus uocantur SS. apostoli, propter quasdam sibi conuenientes significationes. Sed quo uolant? Dicat Psalmista: In omnem terram exiuit sonus eorum, et in fines orbis terre uerba eorum. . Unde ueniunt? Educens nubes ab extremo terre: fulgura in pluuiam fecit . uolant igitur apostoli, sequitur S. Bruno, quasi nubes, ubique compluentes, totam terram fecundantes, ad fidem uocantes, miraculis coruscantes, et fulgura in pluuiam facientes. Fulgura namque nubes fiunt, quando miracula doctrinam sequuntur. Sic enim de  Apostolis in Euangelio dicitur: quoniam profecti predicauerunt ubique Domino cooperante, et sermonem confirmante sequentibus signis .« Per nubes igitur apostolos, per pluuiam doctrinam, per tonitrua uoces, et per fulgura miracula intelligamus. Hac in prouidentia, cum admirabiles uie Domini ostendantur, qui annuntiatores uerbi sui apostolos fecit, uiros scilicet scientia celesti, et eximia sanctitate institutos, qui in omnes gentes eamdem doctrinam eos effundere uoluit, qui eorum precepta, et documenta clarissimis signis, et portentis confirmauit, nichil aliud profecto Deum intendisse arguitur, quam una sit et uniuersalis fidei confessio, omnes idem sincero corde crederent, eodemque ore predicarent. Ecclesia igitur ex hisce  credentibus efformata, non tam una et sancta, sed catholica etiam iure meritoque appellatur. Pergens autem A. N. eamdem noui mundi imaginem exornare, ad nouos montes oculos eleuare, et ab ipsis auxilium petere nos adhortatur. Regii prophete uerba: Leuaui oculos meos ad montes, unde ueniet auxilium mihi , ita exponit: »Et isti montes noui sunt, et de nouo mundo sunt, ad quos oculos leuare, et a quibus auxilium exspectare debemus. Isti montes, patriarche et prophete, apostoli et doctores intelliguntur, qui a terrenis montibus eleuati, et celo propinquiores effecti, mundana omnia despiciunt. Inferius eosdem montes eternos uocat, de quibus Psalmista ait: A montibus eternis  turbati sunt insipientes corde ; super que hec addit. Ab his autem omnes insipientes corde, Iudei scilicet, et gentiles, ore sapientes, insipientes corde, philosophice loquentes, et nichil intelligentes turbati sunt. Quare turbati? Propter signa que uidebant, et quia eis resistere non ualebant. Non enim ipsi loquebantur, sed Spiritus sanctus in eis, quibus os et sapientiam Deus dederat, cui non poterant resistere, et contradicere omnes aduersarii eorum. Turbati sunt alii bene, et alii male; alii credentes et alii seuientes.« Fides igitur undique ab apostolis enuntiata, et portentis mirabilibusque signis confirmata plurimos ad eam amplectendam adduxit; et quamuis aliqui eius ueritatem impugnare et euertere conati sint, nichil aliud contradicentium  seuities obtinuit, nisi quod ex inuicta fortitudine, et constantia martyrum Christiane religioni maior gloria, et splendor accederet. Sed ex quonam tantam in martyribus uirtutem admirati fidei hostes, eam uincere non ualuerunt? Docet A. N. quod Christus Dominus antequam Petrum ouium suarum pastorem constitueret, ter eum de dilectione interrogauit; et cum tertio eum se diligere respondisset, tunc suo pascendo gregi illum prefecit. »Prius enim, ait S. Bruno, a Domino de caritate interrogatus, prius caritatem ter professus, et sic pascendarum ouium curam suscepit.« Id autem significare uolebat quod si magna Dei dilectio fidei proposito adiungeretur, nunquam Christiani ab ea defecturi essent; cum ipse Petrus ueritatis doctrine  et inuicte fortitudinis eis testimonium prebuisset. Plura alia eruditissime affert A. N. de horum montium altitudine, id est de eximia primorum fidei propagatorum sanctitate, super quos Ecclesia fundata est, dicente Psalmisto: Fundamenta eius in montibus sanctis , omni semper incolumitate ac firmitate gaudebit. In his ulterius non immoror; cum ad quartam exponendam Ecclesie notam, uidelicet quod sit apostolica, me progredi oporteat.

Nimia imaginum rerumque copia, quam hoc de argumento exhibet S. Bruno in capp. 7, 8, 9 et 10 huius tertii sententiarum libri, non tam cogit me preterire capita 5 et 6, que De arboribus nouis inscribuntur; quam prestantiora solum proferre, que  more suo S. antistes amplissime et ingeniosissime pertractauit. Titulus capitis 7 est De potestatibus nouis, ubi premittit illum Matthei locum, quando Petrus Christo dixit: Ecce nos reliquimus omnia, et secuti sumus te, quid ergo erit nobis? uos, inquit Dominus, qui reliquistis omnia, et secuti estis me, centuplum accipietis, et uitam eternam possidebitis. Et quia secuti estis me, sedebitis super sedes duodecim, indicantes duodecim tribus Isrel . Ab hoc diuino oraculo supremam uniuersalemque potestatem in Ecclesia apostolis collatam arguit, statuitque S. Bruno; dum hec subinferens, ait: »Nouus mundus, nouum imperatorem, nouos reges, nouos duces, nouos principes, et iudices habet.  Noui autem reges, duces, et iudices apostoli sunt; et in Domino quidem noui, qui omnibus mundi huius potestatibus, quecunque fuerunt, sunt et erunt sapientiores, potentiores, fortiores, iustiores, et ditiores sunt.« Sapientiam in apostolis probat S. Bruno ex illa eiusdem Christi Domini promissione: Cum autem uenerit ille Spiritus ueritatis, docebit uos omnem ueritatem ; potestatem etiam ex Mattheo euincit, ubi Christus dixit eis: Quecunque ligaueritis super terram, erunt ligata et in celis . Eximia est super hec uerba A. N. commentatio; inquit enim: »Non sufficit eis terra; ipsi celi in eorum principatu, et imperio continentur. Habent potestatem claudere et aperire; suscipiunt quos uolunt, quosque uolunt  excludunt. Fortitudine etiam ita excellunt apostoli, ut maligni spiritus eos formident, eorum imperio obediunt, eorumque presentiam sustinere nequeunt. De diuitiis autem  quid attinet dicere; cum tam diuites sint, ut Apostolus ait, sicut egentes, multos autem locupletantes, tanquam nichil habentes, et omnia possidentes . Ille ditissimus est, cui omnia sufficiunt.« Quia uero apostoli non solum omnia reliquerunt; sed secuti sunt Iesum, ille ad mundum uniuersum illuminandum et sanctificandum principes ducesque constituit, eorumque iudicio gentes omnes subiecit. »Nullam mundi partem reliquit, commentatur S. Bruno, qui mundum uniuersum predicare iussit. Sic igitur diuisit Dominus gentes, et ita separauit filios Adam,  ut alii per Petrum, alii per Ioannem, atque alii per alios conuerterentur ad fidem. Hoc autem et illud significare uidetur, quod in Psalmis de Christo legitur: Pro patribus tuis nati sunt tibi filii, constitues eos principes super omnem terram . Pro patribus enim Saluatori nostro filii nati sunt, quia secundum numerum patrum factus est numerus filiorum. Duodecim quippe fuerunt filii Iacob, ex quibus Synagoga tota manauit. Duodecim et sunt filii Christi, ex quibus Ecclesie multitudo pullulauit.« Ecclesia igitur, que a Christo ortum accepit, ab apostolis tanquam filiis propagata et multiplicata est; ipsi enim Mosaicam legem ad tempus datam, et tanquam futurorum mysteriorum preparationem demonstrarunt; unde illucescente ueritate, umbre  et enigmata finem habere debeant. Ipsi populum qui ambulabat in tenebris, et qui falsis diis seu demonibus seruiebat, ad ueri Dei agnitionem et cultum perduxerunt; et ex utroque populo, Iudaico nempe et gentili, unum gregem sub uno Christo pastore congregarunt. Totius igitur grex apostolicus dici potest, qui ab apostolis in mundo, tanquam mari nouo, iisdemque nouis piscatoribus constitutis coadunatis fuit. His sub imaginibus Ecclesiam apostolicam A. N. cap. 8 demonstrare prosequitur. Memorat primo factum illud, cum Christus Dominus iuxta mare Galilee transiens Petrum et Andream, Iacobum et Ioannem ad se uocauit, eisque dixit: uenite post me, faciam uos fieri piscatores hominum  , de qua uocatione ita disserit: »Quando audio homines pisces uocari, et Christi discipulos piscatores hominum fieri, quod ad litteram quidem intelligi non potest; necessario nouum mare, et noua retia, nouos piscatores, et nouos pisces intelligere cogor. Nouum igitur mare, et nouus mundus, de quo Psalmista dixit: Hoc mare magnum, et spatiosum, illic reptilia quorum non est numerus . Retia euangelia, pisces homines, piscatores uero apostoli.« Ad hanc piscationem hi soli uocantur, et in magnum et profundum pelagus piscatum ueniunt, neque eos piscatio difficilis terret, quod et pugnare et piscari ipsis necesse sit. Pauci quidem, inermes, pauperes, nullo secularis sapientie apparatu instructi, in solo magistri sui uerbo, tantum  opus, conuersionem scilicet mundi aggrediuntur, eamque perficiunt. Et quod mirabilius est, tanta fuit dogmatum que predicarunt uis atque stabilitas, ut quotquot tunc et postea insurrexerunt aduersarii, philosophi nempe gentiles, Iudei et heretici, oppositam doctrinam et errores disseminantes, delirasse omnes, et suis in sermonibus euanuisse cogniti sint. Que scripto tradiderunt apostoli, Euangelia nempe et Epistole, queque oretenus suis Ecclesiis communicarunt; quod Paulus ad Timotheum scribens depositum fidei appellauit , adeo fideliter seruatum est, ut sub eo, tanquam sub aggere inexpugnabili prostrati ceciderint aggressores omnes atque deuicti. Nulla fraudulentia, nulla tyrannica potestas, nulla instabilis seculi uicissitudo contra  stabilita ab apostolis diuine doctrine fundamenta preualuit, quoniam ex Christi promissione: Ego uobiscum sum usque ad consummationem seculi , nunquam conatus omnes preualebant. Apostolica igitur Ecclesia nostra ab eius institutione, apostolica ab eius propagatione, apostolica ab eius firmitate dicenda est. uerum preclaram hanc Ecclesie excellentiam duo sequentia capita, que de auibus nouis et fluminibus nouis agunt, instaurant atque confirmant. Ea ingenii perspicacia et fecunditate, qua pollebat Bruno noster, animaduertens Deum pisces et aues ex aquis creatas, eisque ut multiplicarentur benedixisse; eamdem spiritualem creationem ex aquis baptismatis fieri excogitauit. »Pisces et aues, inquit, nouam originem habent, et  utraque ex aquis creata sunt. Alteri profunda tenent, altere ad celestia eleuantur. Boni sunt illi et ille, quia inter omnes alias creaturas isti primam benedictionem accipere meruerunt. Per hos igitur uiri sancti significantur, qui ex aquis regenerati sunt. Nisi enim quis renatus fuerit ex aqua, et Spiritu sancto non intrabit in regnum celorum , qui et profunda Scripturarum, que per aquas significantur, penitus rimantur, et uirtutum aliis ad celestia eleuantur.« Cum autem de animalibus nouis in precedenti capite locutus fuerit, in hac de mysticis auibus agere instituit. Obseruauit enim Ecclesiam columbam a Deo uocari: Una est columba mea ; Ioannem euangelistam  aquile assimilari, ipsumque Dauidem similem pelicano et passeri solitario in tecto se dixisse. »Et non solum homines, ait, uerum etiam ipsi angeli auium speciem atque naturam suscipere uidentur. Ubique alatos et pennatos esse uidemus. uolare quoque magis quam incedere describuntur, quod auium quidem proprium est.« Deinde uisionem refert Isaie, qua supra thronum Dei omnem terram sua maiestate replentem alatos seraphim uidit; et de uisione pariter Ezechielis loquitur, cui quatuor mystica animalia apparuerunt; quibus memoratis hec habet. »Omnia elementa nos uolare docent, omnia nos ad superiora, et celestia prouocant. Iam aues facti sumus, quia in aquis regenerati sumus. Ale solummodo desunt, illas queramus; quoniam  sine alis, et pennis uolare non possumus. Ale uirtutes sunt, ale bona opera intelliguntur, sine quibus uolare non possumus. Ipse nos ferant, ipse ad celestia eleuent.« Recenset dein uirtutes, que nos ad Deum euehunt, eiusque aspectu nos perfrui faciunt. Cum uero ad explicandam quatuor animalium uisionem descendat, arcanum in ea reconditum, eadem perspicuitate, qua cetera tradidit, mirifice exponit. »Nec uacat a mysterio, inquit, quod animal primum hominis faciem habere describitur, per quod uidelicet Mattheum apostolum et eius Euangelium intelligimus. A Christi natiuitate Mattheus incipiens, Iesum perfectum hominem, et ab hominibus natum ostendit esse, totam ab Abraham usque ad ipsum eius genealogiam describens. Marcus uero leonis  faciem habere uidetur, in cuius Euangelii principio uox in deserto clamare describitur; Lucas autem beatus bouis faciem habet, quoniam a sacerdotio scribere incipit, quod maxime propter sacrificia institutum est. Bos autem inter sacrificia maior est hostia. Quare autem aquile faciem Ioannes habeat, ipsius Euangelii initium apertissime ostendit. In principio, inquit, erat uerbum, et uerbum erat apud Deum, et Deus erat uerbum. Qui sic loquitur longe sublimius quam aquila uolat.« Iste tamen quatuor animalium facies tam diuerse aliquid nobis conferre uidentur, quoniam homo ad rationem, leo ad fortitudinem, bos ad laborem, et aquila ad contemplationem nos prouocat. Ecclesia igitur que ab euangelistis  Christi doctrinam gestaque percepit, non mundanam didicit prudentiam et honestatem, sed ad celestem iustitiam et perfectionem comparandam erigitur et excitatur. Cum autem Christus Dominus apostolis dixit: Estote perfecti sicut Pater meus celestis perfectus est , ad eam sanctitatis altitudinem eos aspirare uoluit, que plenitudini gratie et doctrine eius responderet, eximiosque fructus produceret. Huiusmodi diuinorum munerum in Christi fideles, seu in Ecclesiam effusio uisa est S. Brunoni cap. 10, lib. III, tanquam ditissimum paradisi flumen, quo tota ciuitas Dei irrigatur miraque fecunditate amplificatur. »Hoc autem flumen, ait, Christus est, cuius affluentissima sapientia et scientia sanctam Ecclesiam letificant. Unde et a  Salomone dicitur: Sapientia predicat, foris clamitat, in plateis dat uocem suam . Hec et in templo clamat dicens: Si quis sitit, ueniat, et bibat, et de eius uentre fluent aque uiue . Hinc est ille fons, de quo dicitur: Quoniam apud te est fons uite . Qui, et mulieri Samaritane loquitur dicens: Qui biberit ex aqua quam ego dabo ei, fiet in eo fons aque salientis in uitam eternam . Hic igitur fluuius, quo paradisus mundatur, et Ecclesia letificatur, in quatuor capita diuiditur, per que quatuor Euangelia significantur.« Deinde horum fluminum nomina explicat, quorum expositionem amplissimam ad pauca contrahere studeam, lectoribus eodem in capite magnam sacre eruditionis copiam relinquens.  Et primum quidem flumen dicitur Phison, quod oris mutatio interpretatur. Euangelica enim predicatio ora hominum linguasque mutauit, ut qui falsos deos laudabant et predicabant, nunc unum Deum eiusque mirabilia laudent et predicent. Quanta tunc oris mutatio facta est, quando apostoli, qui uix una lingua, utpote pauperes et rustici loqui nouerant, mox diuinitus inflammati omnibus linguis loqui ceperunt? Gyon, quod est alterum flumen, pectus interpretatur. Cor enim in pectore est, in quo est sedes et fons totius sapientie et scientie, de quo flumine bibit euangelista Ioannes, quando supra Christi pectus in Cena recumbens uidit illud, quod postea scripsit. In principio erat uerbum, etc. Quandocunque de fluuio Gyon bibere uolumus ad pectora pontilicum  respiciamus; ideo enim rationale ornata sunt, ut magnum ibi sapientie thesaurum reconditum intelligamus. Tigris uero sagitta dicitur, quia hic fluuius quasi sagitta uelocissimus est. Sed quid tante uelocitatis, ut euangelica predicatio, que quocunque discurrens satis breui tempore mundum uniuersum impleuit? Restat nunc de Euphrate dicere, qui fertilitas interpretatur. Non est opus hic multis ostendere quantam Euangelia fertilitatem, populorum nempe ad Christi conuersionem pepererint; cum omnia de hac noua multiplicatione filiorum Dei uaticinia perfecte adimpleta fuerint, atque Ecclesia per uniuersam terram propagata uideatur. »Quoniam enim ager Dei, inquit S. Bruno, uinea Dei, hortus Dei, sancta uidelicet Ecclesia tam fructifera  est, hoc facit iste Euphrates, cuius flumine perfunditur et irrigatur. Hec sunt quatuor flumina paradisi, de uno fonte procedentia, et de uno Christi pectore emanantia, quibus totus irrigatur mundus. Ab his autem multa alia flumina orta sunt. Tot enim sunt flumina quot et librorum uolumina.« Deinde docet idem auctor uetus Testamentum sua habere flumina, quorum aque nisi aquis Noui Testamenti temperentur insuaues sunt per se et mortifere; iuxta illud Apostoli: Littera occidit, spiritus autem uiuificat ; Ecclesia igitur his fluminibus, nempe apostolicis doctrinis, irrigata prestantissimos sanctitatis et sapientie fructus in dies magis producit, atque sedulo cauet ne a pestilentibus  hereticorum aquis fontes eius, nempe doctrine, inficiantur; sed pure et salubres omnino asseruentur. Reliqui tres Sententiarum libri, quartus nempe de precipuis fidei mysteriis agit; quintus de laudibus B. M. u., et sextus plures complectitur sermones de martyribus, de confessoribus et de uirginibus, quorum laudes Ecclesie sanctitatem et gloriam in tanta seculorum successione coruscantem ostendunt. Cum igitur maximi habendi sint huiusmodi tractatus de laudibus et ornamentis Ecclesie, quibus S. Bruno characteres eius seu notas mirifice tuetur et illustrat, iure meritoque auctori suo eos asserere oportuit, et ita hanc causam agere, ut inanes futilesque pro Brunone Carthusiano pugnantium conatus uideantur.

 Reliqua S. episcopi Signiensis scripta, que hoc in uolumine continentur recensere prosequar. Et quidem post sex Sententiarum libros tres sequuntur tractatus, quorum primus est De Incarnatione Domini, deque eius sepultura, 2. De sacrificio in pane azymo contra Grecos, 3. De mysteriis, sacramentis, ritibus Ecclesie. In primo agit S. Bruno de necessitate reparationis humani generis post Ade peccatum, et de conuenientia quod a Filio Dei per assumptionem carnis nostre, passionem mortemque eius, nos a damnatione eriperet, atque saluos redderet, soluto pro nobis sanguinis sui pretio. Preterea disserit A. N. de sepultura Christi Domini, de descensu eius ad inferos, deque eius resurrectione; sed de his summa tantum percurrit doctrine capita, omittens  plura que ab auctoribus theologis fuse traduntur. Alter S. Brunonis tractatus scriptus est ad Leonem monachum, et uersatur circa misse sacrificium, in pane azymo conficiendum. Cum enim monachi Latini ordinis S. Benedicti Constantinopoli degerent, et iuxta S. R. E. ritum sacra peragerent, a Grecis arguebantur quod in pane fermentato non consecrarent; cum traditionem illam ab apostolis et a primis SS. Patribus acceptam custodire affirmarent. Rogatus autem episcopus Signiensis a Leone monacho ibi commorante, respondit: Aeque licere sacerdotibus Latinis in consecratione corporis Christi uti pane azymo ex frumento, ac licitum erat presbyteris  Grecis uti pane fermentato, quia utraque Ecclesia, Latina nempe et Greca iuxta consuetudinem suam sacramentum facere poterat. Probat tamen sanctus Bruno sacerdotes Latinos institutioni Dominice melius conformari; cum Christus Dominus in cena Paschali iuxta Mosaicam legem, quam non uenerat soluere, sed adimplere, panem azymum appositum habuerit, et hunc panem, non autem fermentatum consecrauerit. Hortatur autem A. N. Leonem ceterosque monachos Constantinopolitanos, ut Grecis in Sacramento altaris morem non gerant, sed doctrinam consuetudinesque S. R. E. firmissime teneant. Hoc opusculum a Marchesio publicatum nullo in codice ms. a me repertum est, quamuis diligenter pluribus in bibliothecis requisiuerim. Non  ita se res habuit quo ad tractatum De mysteriis, sacramentis et sacris ritibus, cum plures prestantissimi codices sub diuersa tamen inscriptione de eo testimonium prebeant. Duos codices memorabo bibl. Mediol. Ambrosiane sig. Q. 54, et l. 80. Primus codex sub fine sec. XII, alter autem sec. XIII exarati, membranacei sunt in fol. paruo, et hanc epigraphen in fronte gerunt. Brunonis episcopi De sacramentis. Codex Parisiensis bibl. Regie, item membran., in fol. paruo, sig. 3876, titulum habet: De sacramentis Ecclesie. Alius codex exstat Florentie in bibl. S. Marci O. P., quem cum edito a Marchesio in feriis autumnalibus contuli. Eamdem collationem egi cum tribus aliis codicibus, duobus scilicet bibl. uatican. 994 et 1334, olim Suecorum  regine, et alterum archiui pariter uaticani; qui membranacei sunt in fol. paru., et ex charactere Langobardico ad sec. XII, uel XIII referri possunt. Codicem alterum eiusdem opusculi possidet bibl. Taurin. Regii Athenei sig. num. 1113 et n. 33, cuius talis est inscriptio: De sacramentis Ecclesie, mysteriis atque ecclesiasticis ritibus. Ab hoc non differunt tituli in precitatis codicibus descripti. Huiusce opusculi plures acte sunt editiones; quarum primam, ut diximus, curauit Marchesius, secundam typographi Lugdunenses in bibl. Maxim. ueter. SS. Patrum 1677, tom. XX, et in bibl. PP. tom. uI, inter Brunonis Astensis opera, tertiam produxerunt Taurinenses, nulla anni nota obsignatam; quartam in lucem emisit D. Lucas Acherius  Spicil. tom. XII, pag. 79, Parisiis 1575, hoc apposito titulo. De consecratione ecclesie, et uestimentis episcopalibus. Sed his omnibus preferam Philippum Zazzera S. T. D. et C. P. M., qui eumdem tractatum Rome ex typographia Salomoniana an. 1784 in 8 publicauit. Cum in bibl. uatic. comperisset codicem sign. num. 5046 hac epigraphe: SS. Ecclesie rituum diuinorumque officiorum explicatio ab anonymo scriptore elucubrata, dignum censuit ut publici iuris faceret, adnotationibus illustraret, et Pio uI. P. O. M. feliciter regnanti dicaret. Ex diuersis liturgicarum rerum scriptoribus uidetur auctor anonymus opus suum collegisse; imprimis uero a Brunone Signiensi, quem de uerbo ad uerbum exscribit,  incipiens agere de consecratione ecclesie. Quantam approbationem et existimationem tractatus ille sibi conciliauerit, ex hoc apparet quod tanquam sacrorum rituum magister legendus propositus fuerit, eiusque doctrina de sacramentorum essentia, deque eorum effectibus, de mysteriis et de ceremoniis in illis agendis Ecclesie Romane praxi perfecte consonans exhibeatur. Hinc est quod cum S. Bruno noster plura hoc in opere concinnando ex conciliorum canonibus, et ex decretis pontificum desumpserit, eius illustrator Zazzera, singulas regulas et decreta suprema auctoritate firmata adnotat, multaque eruditione Commentarium suum exornat. Precedit autem Brunonis opusculum epistola ad Gualterium Magalonensem episcopum, rogatu  cuius illud scripserat; eiusque partes sunt sequentes. 1. Expositio ritus consecrationis Ecclesie; ubi mysteria sub diuersis symbolis adumbrata declarantur. 2. Sacramentorum baptismi et confirmationis documenta, tam pro administrantibus quam pro suscipiendis compendiose traduntur. 3. Singularum uestium episcopalium significatio exhibetur; cumque sacer ille ornatus summi sacerdotis dignitatem representet, plurima a pontifice ueteris legis usitata indumenta in nouam Ecclesiam nouumque sacerdotium exornandum traducta uidentur. Sextum locum hoc in uolumine dedimus uite S. Leonis Pape IX, quam Bruno noster eiusdem S. pontificis iussu elucubrauit, eique adiecit tractatum ita inscriptum: De statu corrupto Ecclesie.  Huiusce questionis hec fuit origo. Cum seculo XI Simoniaca labe longe lateque diffusa; episcopatus et sacerdotia pretio uenderentur, dubitatum est utrum ordinatio ualida in Ecclesia remaneret; quod iuxta canonicas sanctiones ordines sacri, per quos confertur Spiritus sanctus, gratis accipiendi sint, et gratis dandi, S. Bruno Signiensis, qui ea florebat etate, hac de controuersia egit, probauitque Ecclesiam Simonia non adeo esse corruptam, ut in ea sacerdotium defecerit. Damnat quidem uehementerque redarguit Simoniacos, quo infami lucro in sacris ministeriis utebantur, eosque anathemate perculsos declarat; asserit tamen, peste illa quamuis grassante, ministrorum ordinationem sanctam Ecclesiam non amisisse. Satis hac de questione hic  prelusisse uideor, cum iam clarissimus Petrus Lazzarius in Pref. et in adnotationibus ad Comment. in Euang.  plura docte complexus sit, aliaque a me in eiusdem questionis expositione sint adnotanda. Optime meritus etiam fuit Bruno noster de uita S. Petri Anagnie episcopi, quam scripsit, eamque gestis S. Leonis adiunximus; sed dolendum maxime est nonnisi compendiosam uirtutum actorumque S. Petri narrationem superstitem  esse. Non omisse sunt rogatu nostro a diligenti D. Io. Bapt. Fredericio archiui Casinensis prefecto cure, ut integra gestorum eiusdem S. Petri series, quam ex multis coniecimus a Brunone exaratam produceremus, sed frustra labor omnis insumptus est. Tandem hanc collectionem absoluent quatuor epistole A. N.: prima est ad pontificem Paschalem II, secunda ad Petrum cardinalem et episcopum Portuensem, tertia ad omnes S. R. E. cardinales, quarta ad monachos congregationis uallis Umbrose. Due priores uariis in editionibus reperiuntur; reliquas ex codice Riccardiano a nobis exscriptas in lucem nunc primum emittimus.

In cap. 5 Prolegom. I diximus in cod. uallicellano, qui continet Expositionem S. Brunonis Signiensis  super Psalmos sub fine eiusdem uoluminis haberi opusculum, inscripto ipsius S. episcopi nomine, cuius titulus est: Questiones super libros Regum. Iam nobis compertum erat post anonymum historiographum Signiensem, scriptores aliquos, Iacobum uidelicet Le Long, Calmetum et Mabillonium, auctorem questionum illarum Brunonem nostrum dixisse, nec ignorabamus his doctissimum cardinalem Sirletum consensisse, quippe in lectionibus propriis eiusdem sancti, inter S. Brunonis scripta hoc etiam opusculum retulit. Attamen cum Ioannes Heruegius typographus Basilee an. 1563 in editione Opp. uen. Bede tom. uII, col. 357, hasce questiones illi tribuerit, nec in catalogo scriptorum S. Brunonis Signiensis, quem ex codicibus Casinensibus  olim diligentissime elaborauit eminentissimus Borgia, tunc S. congreg. Propagande fidei a secretis, ulla mentio habeatur, lucubrationem illam omittere deliberauimus. Nulla enim ratio uel ex styli affinitate, uel ex simili Scripturarum interpretatione, uel ex connexione cum reliquis eiusdem S. episcopi Commentariis nos mouet, ut inter dubia eius scripta referamus.



[COMMENTARIA SUPER EuANGELIA.]





PETRI LAZZARI S. OLIM THEOLOGI PRAEFATIO IN COMMENTARIA SUPER Iu. EuANGELIA S. BRUNONIS ASTENSIS.


 Urbem hanc omnium principem, que multis preclarissimisque rebus communi hominum iudicio ceteras antecellit, hac ego nulli arbitror quantumuis amplissime ornamentissimeque concedere; quod plurimas habet instructissimasque bibliothecas codicum presertim mss. copia abundantes; ut ex hoc quasi litterario penu, mult Grecorum, Latinorum, exterarum gentium opera, multa presertim doctissimorum Ecclesie Patrum scripta, uel ab interitu uindicata in lucem aspectumque hominum prodierint, uel maculis quibus inquinata apparuerant,  detersis, ad eum quem ab auctoribus suis splendorem habuerant, et natiuam ueluti elegantiam potuerint eruditorum uirorum opera reuocari. Quod quidem ego non colligi modo posse puto ex maioribus et insignibus eiusdem bibliothecis, quas externi ipsi homines peritissimi harum rerum, Mabillonius, Montfauconius, aliique commendarunt, et quantum sint uel edificii magnificentia, uel librorum copia, uel codicum mss. prestantia eximie, nemo paulo cruditior ignorat; sed maxime ex minoribus aliis quibusdam, que uix in hominum famam cognitionemque  peruenerunt. Adeo nulla est que non rarum aliquid representare atque excellens, ad litteratorum hominum utilitatem et litterarum incrementum possit. Ex his postremis unam si nominabo collegii Romani bibliothecam, faciam ut simul b. m. Clementis XIu. P. O. M. munificentiam commemorem, prouidentiam, largitatem; qui eam bene et luculenter instructam, atque etiam magis magisque libris omnis generis locupletatam exstare iussit, ut bonarum artium et scientiarum atheneum hoc suum nouum, illo quasi necessario instrumento atque ornamento non destitueretur. Ex bibliothece huius codice integer nunc prodit commentarius in quatuor Euangelia: de quo commentario, eiusque prestantia et utilitate, de auctore, et codice ex quo uulgatur, uulgandi denique eius ratione ac modo, non tam more eorum qui ista proferunt, quam necessitate quadam adductus constitui disserere, idque quam breuissime potero; ne aut ac demum etate qua deuexa est, eruditionis famam aucupari uidear aut  otio abundare.

Quod codicem nostram attinet  est ille in folio, oblongus, membranaceus, paginarum, si numeros, 223, qui preter earum primam usu et tractando aliquanto detritam, et in postremis paucis aliquot, integras babet reliquas et nitidas; ita ut seruatum esse diligentissime appareat. Littere grandiores sunt, atque ita conformate, ut non meo solum, sed uirorum qui eum uiderunt huius Urbis intelligentissimorum iudicio, etatem ferat seculi XII. Librarium et diligentem esse oportuit, et peritum. Nam ferme nunquam errat, et tunc manus presto est non multum dissimilis nec ualde recentior, qui locum corrigit. Commentario prefigitur proemium auctoris ipsius, in quo rationem explicat qua in commentario diuidendo tribuendoque in partes aliquot, usus est. Diuisit uero Mattheum in Iu, Lucam in II, Ioannem in III, Marcum in partes non dispescuit, ob commentarii  nimirum breuitatem. Preter has partes maiores, fecit auctor minores alias, quarum et numerum, et uniuscuiusque initium, euangelistarum uerbis proponit: sunt autem in Mattheo 106, in Marco 9, in Luca 50, in Ioanne 56.

Porro ex hac diuisione  uisus sum mihi aliquid de eo coniectando assequi. Est enim illud uiris eruditis notissimum, diuinorum librorum singulorum partitiones, factas antiquis temporibus arbitrio uniuscuiusque; neque ut nunc certam aliquam statutamque fuisse, quam libri omnes exhiberent. De hisce plurimis et uariis diuisionibus egregie disseruit uen. card. Thomasius in prefatione operis sui, quo ex uett. codd. earum nonnullas titulosque representauit, et operum doctissimi atque eminentiss. uiri recens eruditissimus editor P. uezzosi; preterea Martianeus proleg. 4, in Hieronymi bibliothecam, Ioseph Blanchinus Euangeliar. proleg. 2, Richardus Simon  lib. I, cap. 23, aliique multi, qui in eo quod diximus, de partionis uarietate conueniunt omnes. »Illud primum obseruari uelim, ait Martianeus, idem affirmandum esse de antiquis sacrorum librorum capitibus et sectionibus, quod de translationibus Latinis scripturarum docuerunt Hieronymus et Augustinus; nempe tot esse genera huiusmodi diuisionum seu capitulationum, quot sunt codices.« Et profecto codicum qui sunt antiquissimi ipsi testimonium perhibent dissimilium diuisionum, uercellensis sancto Eusebio ascriptus, ueronensis, Corbeiensis, Brixianus, Claromontanus, Foroiuliensis, Perusinus, ceterique, quos uiri docti et laboriosi nobis hactenus exhibuerunt; uersio ipsa unoque Hieronymiana, a Martianeo atque uallarsio descripta diligentissime. Iam uero laudatus card. Thomasius partitionem hanc uariam atque incertam, et uno ferme scribentis arbitrio factam reperire se potuisse negat seculo XI recentiorem; nominatque  in postremis qui eam commemorarunt Leonem PP. III et Fulbertum Carnotensem. Cum igitur ea in cod. nostro reperiatur, non uidetur posse commentarii auctor infra hanc, quam dixi etatem detrudi. Pretereo quod ex publice penitentie rigore nondum remisso argumentum capi potest, ex iis que habentur in commentario ad Io. nu. 14. Certissimum illud argumentum est, quod etas codicis suppeditat, inferiorem auctorem esse non posse sec. XI aut initio XII.

Sed quanto sit ante hanc etatem collocandus; id uero fuit quod magnam mihi curam cognitionemque ingessit. Erat quidem codici appositus titulus sane magnificus, qui antiquissimum auctorem et insignem maxime demonstraret: »Incipit prologus sancti Hieronymi,« quem in edendo commentario, ne a libri fide discederemus, retinuimus. Sed aperte fallere hunc titulum, facile intelligebam, uel ex auctoris loquendi modo ab Hieronymiano sane quam diuerso; uel ex recentione operum maximi doctoris  illius a diligentissimis peritissimisque hominibus facta, preter illam quam in catalogo ipse adiecit, uel ex genuino commentario in Mattheum. Quin etiam, cum ab inscriptione codicis exclusus ad uerum auctorem reperiendum me totum conuertissem: intellexi, multo eum esse Hieronymo recentiorem. Atque argumentum de ea tale capiebam. Cum in Mattheum commentatur num. 86, in Lucam num. 46, atque etiam alias, acriter Simoniacos et Simonie uitium insectatur; ut labem illam sua ipsius etate multum inualuisse, aperte commonstret. Iam uero illa, ut superiorum etatum hominibus aspersa interdum sit; constat tamen seculo XI maxime Italiam et regiones ceteras inuasisse; quare ei tollende Clemens II et Leo IX summopere allaborarunt. »De iis qui sunt a Simoniacis consecrati«  quanta iam per triennium in tribus Romanis conciliis fuerit disceptatio, . . .  et in iis partibus quotidie uentiletur, sanctitatem uestram latuisse non arbitror.« uertebatur enim accerrima questio de ordinatis Simoniacis, utrum suscipiendi illi essent, an iterum ordinandi. Idem quoque tradunt uberrime scriptores uite S. Io. Gualberti, qui eodem hoc seculo XI uixit, et quanta potuit opera, conatuque, ut eliminaretur pestis illa e Tuscie partibus allaborauit. Huiusce rei obseruatione, qua usi sunt etiam in rem suam  Actorum SS. Antuerpienses editores qui Bollandi opus persequuntur ad d. I. Februarii pag. 79, ad seculum XI, quasi manu deductus uidebar, ut commentarii auctorem reperirem.

Ut eumdem detegerem, accessit aliud, quod illum manifeste, ut mihi uidebatur, indigitaret. Nam pluribus commentarii huius locis, alia quedam sua nominabat, et scripsisse se in Genesim, in Exodum, in Leuiticum, in Apocalypsim affirmabat. Sic num.  104 Matthei illud exponens. »Scitis quia post biduum Pascha fiet,« et de ritu quo Pescha celebrabatur disserens; »de qua, ait, in Exodo sufficienter diximus: ac deinde sequenti num. 105,« ad illud: »Et ualde mane cum adhuc tenebre essent,« postquam interiecit uerba Genesis, »factum est uespere et mane dies unus,« illaque explicauit, subiicit: »Quamuis ego hoc in Genesi aliter exposuerim.« Antea num. 24, de leproso agens a I. C. mundato apud Mattheum, memoransque ea que in ueteri lege mundati a lepra offerre munera tenebantur, scribit; »Hec autem sub breuitate transcurrimus, de quibus satis in Leuitico diximus.« Et commentarium quoque in Leuiticum hunc suum allegat ad Matheum num. 76, et ad Lucam num. 2 et 9. Quid plura? Pentateuchum se totum explanasse primis commentarii huius uerbis diserte affirmabat, »Post Pentateuchum Moysi, ut noua ueteribus iungeremus, tue uoluntati obedientes,  breui satis facilique expositione, quatuor Euangeliorum libros in hoc uno uolumine coarctauimus.« Ad Lucam pariter num. 14. retractare se dicit, que »minus caute in Apocalypsim« scripserat. Iam uero in diuinos hos libros qui commentarios scripserit posterioribus his etatibus, et seculo de quo querimus XI reperio neminem, preter Brunonem Astensem, quem in Pentateuchum totum atque Apocalypsim, commentatum esse, uite eius scriptores testantur, eosque commentarios Maurus Marchesius uulgauit, in bibliothecam PP. postea translatos. Itaque hunc, satis ut mihi uidebar, luculenter repereram, et constitueram commentarii huius scriptorem: cum forte incidi in bibliothece Taurinensis librorum mss. Indicem, in quo commemoratum inueni commentarium in quatuor Euangelia nomine Brunonis Astensis. Parum hoc fuisset, nisi etiam, cum specimen illius ut darent cl. editores, prefationem eius totam ibi ascripsissent. Hanc uero comparanti mihi cum codicis nostri prefatione constitit,  esse eamdem; adeoque unum eumdemque commentarium ibi Brunonis nomine ascripto haberi, qui in codice nostro Hieronymi nomen ementiebatur. Nec tamen postquam rem ita esse comperi, laboris me mei et coniecturarum penituit. Quis enim ignorat  quam sepe codicum tituli auctoribus quibusuis adulterinos fetus supponant; quam sepe cui primum aliquod inscriptum opus inuenere, cetera eiusdem nomine, librarii ornent, aut prout quiuis nationem quamlibet, aut opus, aut auctorem amat uel oderit, ita librorum genus omne adiiciat, uel demat. Nostris ergo argumentis, preter Taurinensis codicis auctoritatem, de auctore commentarii huius plane constare uidetur.

Neque uero hic exquirendum a me esse puto, de Hyeronymi nomine, et ratione qua fuerit codici nostro impositum: quod ut modo dicebam, hanc sibi licentiam semper librarii sumpserint, si codices  auctorem ascriptum non haberent, aliquem maxime illustrem illis affingendi, uel etiam permutandi. Notauit hunc istorum morem iampridem Photius cod. 48 cum de libro quodam loqueretur inscripto, De uniuerso, quem Caii esse presbyteri ipse compererat et librum quemdam De labyrintho conscripserat; ille uero aliorum illustriora nomina quedam preseferebat: »Cum enim, inquit, sine titulo liber relictus esset, aiunt, alios Iosephi nomen inscripisse, alios Iustini M. alios Irenei, quemadmodum et labyrintho nomen Origenis perscripserunt,« Id nimirum uolebant acuti homines et minime simplices, magnorum auctorum nomine operam suam in describendis illis commendare, aut, quod uerius est, hoc quasi magnifico preconio, ut Lucianeus ille Mercurius, allicere bonos emptores: itaque ad questum fallaciis abutebantur. Quod si hariolari nichilominus licitum est mihi ,  dicam ex confusione nominum ortum errorem totum. Cum enim preter Brunonem nostrum, Bruno fuerit alius satis celebris, Andegauensis, qui Eusebius quoque dictus est ;« Hieronymus quoque prenomen habuerit Eusebius, quod uel titulus ipse eius operum exibet; solerent uero sepe librarii festinantes unum tantummodo scriptoris alicuius nomen apponere e pluribus; facile fuit ex Brunone Eusebium, ex Eusebio Hieronymum affingere. Quid enim horum in amanuensem imperitum non conuenit? Imperitum amanuensem dico; quando Aubertus ipse Mireus, uir certe non ineruditus, Andegauensem Brunonem  cum Astensi nostro Brunone in hac litterarum luce confudit; idque cum de ecclesiasticis scriptoribus opus conscriberet pag. 57 adeoque ipse quoque Brunonem Astensem, Eusebium effecit? Utinam uera esset coniectatio isthec mea!  nam explicari aliud posset fortasse difficilius; cur Brunonis Astensis homilie, que ex hoc commentario exstitere, ut inferius dicemus ascripte tandiu fuerint Eusebio Emiseno? Nihil enim uideri poterit credibilius, quam cum Brunonis nostri istiusmodi opuscula ferrent Eusebii nomen, atque eruditulus nescio quis uellet Eusebium unum e pluribus ad quem ea pertinerent, definire; ad Emisenum se conuertisse, de quo nosset Hieronymum in catal. cap. 91, et ex eo Honorium Augustodunensem perhibere, esse eius »in Euangelia homilias breues et plurimas.« Sed hec coniecturarum quarumlibet loco haberi uolo, ut non sim eis qui contradicant, atque ista non probent, ualde repugnaturus.

Ut ad Brunonem Astensem, id est commentarii huius scriptorem reuertar; nolo hic a me exspectari, ut qualis quantusque uir ille fuerit, qua integritate morum, qua sanctitate uite, qua doctrina et eloquentia, quibus muneribus, difficillimis temporibus pro Ecclesia functus, ornatusque summis honoribus,  et laudum preconiis, longa oratione exponam. Sunt enim qui hoc faciunt, et de rebus eius gestis, laudibusque narrant, omnino multi; quos in Historia rei litterarie ord. S. Benedicti, part. III, pag. 130« recensuit Magnoaldus Ziegelbauer. quorum quidem aliqui ipsam Brunonis etatem ferme attingunt, Leo Ostiensis, et Petrus Diaconus; alii nemini possunt esse ignoti, Baronii Martyrologium d. 18 Iul., Ferdinandus Ughellus, Raphel Sopranus, M. Ant. Scipio, Hippolytus Maraccius, Philippus Labbeus, Augustinus Oldoinus, Io. Albertus Fabricius. Hos ille omnes nominat. Nominare etiam plures poterat ac debebat, in primis Baronii Annales ad an. 1104, 1105, 1107, 1108, 1111, 1116, Pagium ad an. 1125, a quo num. 14 dicitur pietate et doctrina clarissimus, Fleury ad an. 1079, »qui doctum monachum« eum uocat: eos uero qui scriptores ecclesiasticos recensuerunt proferre poterat, preter eos quos nominauit, plurimos alios, Posseuinum  App., tom. I, p. 253, Caueum, Oudinum, Combelisium quoque tom. I, Bibl. Conc. Quis uero de Brunone hoc nostro luculentius egerat, aut Benedictinorum Annalium conditoribus Mabillonio et Martene »tom. u et uI, etc.;« aut Solerio Bollandiano ad d. 18 Iul. Ut omittam monastice Historie et Benedictine scriptores alios Gabrielem Bucelinum, Arnoldum Wion, etc. Nam. quod Io. Baptistam comitem Mazzucchellum ignorauerit, accuratum plane scriptorem, quique de Brunone eiusque scriptis diligentissime disseruit uol. II, part. Iu, pag. 227,« tempori huius recentiori, non negligentie eius alicui ascripti debet.

Ne tamen de Brunone nichil omnino dicam; proferre hic placet que breuissime de eo Mabillonius in summam ueluti redegit ad an. 1079: »In Ligurie, inquit, Prouincie uilla Soleria natus est Andrea et uilla parentibus. In S. Perpetui monasterio diecesis Astensis educatus, dein studiorum causa Bononiam  se contulit, postea Senas, ubi inter canonicos ab episcopo et canonicis maioris ecclesie cooptatus est. Inde Romam profectus a Petro Igneo episcopo Albanensi acceptus hospitio, cum Romana illa synodus haberetur, contra Berengarium una cum Alberico disputauit: paulo post a Gregorio uII factus episcopus Signiensis, ac demum, abdicato episcopatu, monachus Casinensis.« Hec Mabillonius ex anonymo uite scriptore, cui fidem haberi magis quam Petro Diacono censuit; quod item Solerius statuit, contra quam placuit Philippo Malabaule. Atque illa omnia ad annum quem dixi 1079, recensuit. Nam reuocatum e monasterio Brunonem a Paschali II, legatum apostolice sedis missum in Gallias; creditas eidem legationes alias, et cum Signiensem Ecclesiam iterum regeret, obiisse, iidem Annalium Benedictinorum auctores postea narrant. mortuum autem uolunt non ann. 1125, ut Ughellus asseruerat Angelus de Nuce, Pagius aliique, sed biennio ante, ex anonymo  uite scriptore; cum quo idem sentiunt Solerius, Dupinius, illustriss. Mansi ad an. Baron. 1125. Fuisse Brunonem in cardinalium collegium cooptatum, sunt qui affirmarunt, idoneo tamen teste non prolato. Proferam ego quod in Collectione Martene ueter. mon., tom. I, col. 556 in ueteri charta legitur; ubi scilicet nomina hec subscripta inueniuntur Dobertus Pisanus, Ioannes Portuensis, Bruno Signensis cardinalis. Si charte huic fides adhiberi tuto posse censeatur  ceteris Brunonis nostri laudibus atque ornamentis, hoc quoque adiungatur.

Quanquam ea hominis censenda sunt ornamenta maxima atque amplissima; primum que ex eius pie sancteque factis oriuntur , deinde que ex doctrine monumentis conficiuntur, ad Ecclesie presidium et Christianorum utilitatem elaboratis. De his nunc Brunonis nostri dicemus. Quanquam, cum eiusdem scripta diligenter recensuerint et laudauerint etiam multi,  Petrus Diaconus, et anonymus uite scriptor, D. Aloysius Squadronus, Maurus Marchesius atque in primis illustriss. Mazzucchellus; ne actum agam, omissis ceteris, in commentario hoc nostro duntaxat immorabor. Atque eum quidem, preter Romani collegii bibliothecam ex qua proferimus, exstare in Taurinensi regia, antea narrauimus. Est etiam in regia Parisiensis cod. 2510, teste cl. Mazzucchello, qui nominat inter eius monumenta »Expositionem in Iu Euangelia.« In Parisiensi bibliotheca S. uictoris, preter commentarios Brunonis, alios asseruari perhibet Iacobus le Long, hunc »in Iu Euangelia.« Et quoniam ex hoc commentario sermones excepti sunt siue homilie Brunonis, dicemus de his quoque, in codice nimirum archiui basilice S. Petri inuentos esse a Montfauconio, et hoc nominari in Biblioth. biblioth. pag. 156, eorum quoque nonnullos in bibliotheca Parisiensi regia pag. 748, et in Ambrosiana pag. 511, recenset etiam Brunonis  »homilias in Euangelia totius anni« inter codices bibliothece Casinensis ibid., pag. 218 in codice seculi XI atque etiam pag. 223, in aliud eiusdem bibliothece, cuius etatem non ascribit.

De commentarii huius prestantia atque utilitate si magnificentius aliquid dicam, uereor ne rerum uenalium institores imitari uidear, qui merces suas ut diuidant, magnificentissimis uerbis solent ornare atque extollere. Habeo tamen quem mihi uadem adsciscam, et commentarii huius prestantie luculentissimum testem nominem, rerum harum peritissimum estimatorem, Lucensem olim archiepiscopum illustriss. Mansi; ad biblioth. med. eu. Fabric., tom. I, pag. 288, de Taurinensi cod. quem diximus, et Brunonis commentario loquens: »Clarissimus, inquit, Iosephus Pasinus bibliothece illius moderator dudum per litteras mihi significauit, de opere illo edendo consilium agitare: quod ut prestet uir  doctissimus, communi omnium eruditorum prece rogo atque obtestor.« Incesseret credo letitiis omnibus uir doctus, si quod summis uotis expetiuerat consecutum se et perfectum esse uidere potuisset. Et perfecto non debet ab erudito et Christiano homine non magnopere probari, ueterum Patrum scripta, quibus diuini presertim libri explicantur, iique  hominum mores ad omnem sanctitatem informantur, non afferri foras, et tradi Christianorum manibus, quibus et illi proficiant, et traditionis ampliora exstent testimonia, in libris maxime episcoporum. Hi enim non fidem duntaxat suam, sed Ecclesie cui president testimonium perhibent; ex singularibus uero Ecclesiis conflatur illa, que est catholice Ecclesie atque uniuersalis traditio; qua fidei nostre, preter uerbum scriptum, altera depositi pars continetur.

His tamen omissis, sunt huic commentario laudes proprie et sue. Multos esse commentarios a ueteribus  in Euangelia conscriptos, quorum indicem le Long aliique confecere, nemo ignorat; non uereor tamen affirmare, inter excellentiores et prestantiores locum huic nostro deberi. Tanta est in summa breuitate magna sententiarum et rerum comprehensio, cum eruditione non uulgari coniuncta; eaque omnia ad mores instituendos, et omnem uite sanctitatem edocendam adhibita; ut summam Christiane doctrine peritissime confectam hoc commentario habere se unusquisque letari possit. Nec uero nouis siue interpretationibus efferendis, siue sententiis cudendis scriptor hic allaborat, sed antiquiorum Patrum floribus ueluti decerpendis, probatissimis scilicet explicationibus, institutionibus, documentis, effatis, ut nichil aliud uoluisse uideatur, quam qui commentarium suum legeret, que in aliis omnibus utilia et preclara inueniuntur, ea haberet in suo. Ita que ab aliis adnotata egregie fuerant huc ipse transfert; uberius dicta contrahit ipse, aut si obscurius aliquanto et breuiter allata, ea diducit atque  exornat: Si qua occurrunt Euangeliorum difficilia loca, non modo non preterit, sed perspicue solideque explanat; concordiam inter euangelistas ubique constituit; ordinem rerum narratarum siue ab ipsis seruatum siue neglectum obseruat; Hebrea interpretatur, diuinorum aliorum librorum loca, his que in manibus habet, comparat, atque exponit: denique nichil eorum que in docto et erudito interprete postulantur, in eo desiderabis. Animaduertam tantummodo, cum sepissime ueteris et Noui Testamenti loca alleget, etsi constat eum uulgate perpetuo adherere, commutare tamen uoculas quandoque nonnullas, uel quod memorie sue nimium confideret, uel quod sensa afferre contentus, uerba neglexerit. Id in Patribus aliis esse frequentissimum, qui in illis tractandis sunt aliquantum uersati, plane norunt. Nam quod cl. Ansaldus aliud statuit, uultque esse codicum diuersorum ipsas lectiones; nescio an toto illo libro suo De autenth. sacr. Script. apud ss.  PP. lectionib. effecerit, persuaseritque uiris doctis.

Est etiam ex hoc commentario eximius quidam et precipuus fructus; ut euellatur penitus ex hominum animis illa opinio, que a multis etatibus altius insiderat; fuisse Eusebium quemdam Emisenum, laudabilem Ecclesie doctorem, et catholicum episcopum; cui homilie multe, que in explicandis Euangelii locis uersantur, debeantur: ita ut duos facere oporteat Eusebios Emisenos, eosque episcopos; et preter Arianum improbum et perditum hominem, Catholicum alium, probum, doctum, pietatis uirtutumque omnium preclarum institutorem. Cum iste Catholicus diu quesitus esset, neque in tota antiquitate inuentus; exstitit nescio quis repente in scenam ueluti inductus Eusebius Gallicanus; quem hominem nemo uidit unquam, nemo audiendo nouit, nec cuius aut quis esset, fuit ullus qui demonstraret. Et tamen in bibliothecam PP. que edita Lugduni  est, tomo uI irrepere fabulosus homo potuit. Magne quidem gratie habende Mauro marchesio, uiro erudito et Casinensi monacho, qui cum in Casinensis bibliothece codd. homilias illas inuenisset, ascripto Brunonis nostri nomine, fabulam totam detegere uisus est, eliminandumque decreuit e Patrum catholicorum choro Eusebium utrumque, Emisenum et Gallicanum. Confecta tamen hactenus res dici non poterat. Quoties enim codex unus uel alter titulo suo fallit? Et domestici etiam testes recipi facile ab hominibus, licet equis prudentibusque, non solent. Additur: In homiliis ipsis aliquid quandoque occurrere, quod suspicionem aliquam iniicere de illis poterat; utrum post auctorem suum consarcinator aliquis manum illis intulisset. Nam et in alia excurrunt que ad illius diei euangelicam lectionem nullo modo pertinent; et que in textu euangeliste sequuntur, nec in ecclesia eo die lecta fuerant, subiiciuntur. Nunc plane res perspecta  atque cognita haberi debet, quando, unde ortum homilie habuerint diserte apparet, easque preter Casinenses codices, asserunt Brunoni quotquot exstant horum commentariorum codd. mss, insignes et probati; Parisienses, Taurinensis, Romanus.

Atque id quod de homiliis dixi ex commentario hoc desumptis non ita plane intelligi uolo, quasi commentarius nichil plus habeat, quam quod homiliis illis continetur. Si ita esset, non tamen in illo edendo labor atque opera improbari omnino posset. Nam rem, ut dixi, de auctore homiliarum satis luculenter manifesto argumento confirmaret; et contextus commentarii totus, isque ordine Euangelii confectus, maiorem quamdam lucem et legentibus sacros libros utilitatem afferret: cum homilie diuulsum et perturbatum, pro dierum scilicet ratione quibus in ecclesia legitur, representent: uerum qui hanc in animum opinionem induceret, unum idemque opus quod commentarii nomine nunc uulgatur,  antea homiliarum titulo oditum esse, ne is egregie falleretur. Est quidem commentarii pars non exigua in homilias conflata atque transfusa, prout pars Euangelii illa legi in ecclesiis consueuit. Sed preterquam quod nonnulla in commentario desunt, que uel conuenientie cuiusdam causa, uel ut audientium e plebe ingenio seruiatur, adduntur in homiliis; abundat ille sane quam plurimis, id est explicationibus Euangeliorum, que in ecclesiasticis lectionibus locum nullum inuenerunt. Sed nichil necesse est id persequi pluribus; quando commentarii unaqueque pars, que est in homilias translata, ut lector admoneatur, adnotata est; et sine hac adnotatione multe inuenientur Commentario uero iam ab auctore conscripto perfectoque, indidem homilias suas auctorem decerpsisse, idem ipse est testis: qui in homilia »Dominice I post Epiphaniam,« ad illud: »Et tertia die nuptie facte sunt in Cana Galilee,« cum priora uerba exponere uellet: »Die tertia, inquit, euangelista factas fuisse narrat: quod qualiter  ad litteram intelligendum sit, in illo commentario exposuimus, de quo ista assumpta sunt.«

Non autem id primum ab auctore factum, neque hoc nouum esse, ut qui sermones haberent ad populum, ex aliis ipsorum operibus istos mutuarentur, facile sibi persuadebunt, qui animaduertant, in Augustino aliisque Patribus multas homiliarum partes, iisdem sententiis, uerbis etiam constare ipsis, que in aliis elaboratissimis eorum operibus inueniuntur: quod quidem illos fecisse putandum est, uel ut labori non utique necessario parcerent, uel quod illa commodius nunc quam factus fuerat, dici posse diffiderent; uel id fiebat harum homiliarum et sermonum frequentia, qua ad meditandum cogitandumque tempus nullum suppetebat. De frequentia hac concionum, quoniam fuse disseruere alii, presertim Bernardinus Ferrarius De rit. sacr. concion. c. 18, et auctor Originum ecclesiasticarum uir heterodoxus, sed sane pereruditus tom. uI, lib. XIu,  cap. 4, § 6, 7, etc., non est a me hoc loco agendum. Erat quidem antiquioribus temporibus minus id necessarium, quando commentarios ipsos in libros diuinos et Tractatus  prelegebant populo, uel memoriter scriptores pronuntiabant: nam utroque modo rem peractam, ii quos modo laudaui uiri eruditi docuerunt. Posterioribus tamen etatibus id fieri oportuit, ut, ex confectis iam commentariis, et fortasse sepositis ad huiusmodi negotium, homilias suas episcopi describerent, uigilatosque labores ad ex temporalem operam perficiendam adhiberent. Quod si non tales essent qui suis uti possent, alia doctorum siue minus occupatorum hominum sibi in subsidium aduocabant. Hinc Gennadii illud in lib. De illustr. eccl. scriptor. c. 57 de Cyrille: »Cyrillus Alexandrine ecclesie episcopus homilias composuit plurimas, que ad  declamandum a Grecis episcopis memorie commendantur:« et Saluiani quoque commemorant cap. 67, homilias episcopis factas multas:« quod etiam Honorius in lib. De luminarib. Eccles., cap. 67, iisdem ferme uerbis habet. De oratione quadam ab Isidoro Pelusiota scripta, pronuntiata uero a Dorotheo, constat ex illius lib. uII, epist. 382. Idem de Ennodio Sirmondus obseruauit; scripsisse eum scilicet quod Honoratus Nouarie episcopus diceret; atque aliud composuisse, et Stephano uicario dedisse coram Maximo episcopo pronuntiandum; unde harum scriptionum tituli illi: »Dictio missa Honorato episcopo Nouariensi in dedicatione basilice apostolorum: dictio data Stephano u. S. uicario dicenda Maximo episcopo.« Cum uiri docti, quorum opera uti liceret, non ubique aut omni tempore presto essent, ad uulgata antiquiorum opera confugiendum fuit; que sepius interpolabant, pannis ueluti assutis ex uariorum scriptorum libris, aut etiam  de suo aliquid intermiscentes; quo sepe ex bonis deteriora facta, partes male compacte, inequali stylo, nec satis aptis sententiis. Hinc exstitit sermonum infinita illa seges , que nullius ueteris auctoris stylum redolet, et tamen multa habet ex antiquorum effatis atque sententiis; unde ampla sane materies data est recentioribus criticis, cui potissimum sermo aliquis ascribi debeat, conquirendi, et in auctoribus inueniendis mira facta dissentio et digladiatio. Satis est Augustinianorum sermonum Appendicem quam uocant, in manus sumere, ut hoc quod dico, abunde constet. Commodius profecto sibi, et ueterum etiam operibus consulere, qui ex uno auctore aliquo decerpere uoluerunt, quod dicerent: unde illi Ambrosiani sermones; qui, si Maurino editori auscultemus, ab Ambrosio nunquam sunt habiti; et ex Ambrosii tamen operibus compacti omnes: aliorum quoque alii qui simili pacto tessellatum opus quoddam exhibent antiquioris scriptoris, quem nec ad populum  dixisse unquam, nec si diceret, hac rerum siue uerborum consarcinatione dicturum estimare facile possumus. Quesitum est huic incommodo paratumque remedium, inuentis compositisque que dicunt Homiliariis; quibus nimirum preclarissimi antiquorum sermones, per dies anni festos et solemnes distributi continerentur. Habemus nunc Pauli Diaconi nomine uulgatissimum notissimumque Homiliarium cum prefixa Pauli epistola, ex qua constat, Caroli M. iussu perfectum opus illud, siue ut ego censeo, instauratum ac renouatum. Nam antiquius Paulo exstitisse Homiliarium, ex codicibus Paulo antiquioribus omnino constat, quorum unum in bibliotheca Casinensi uidit recensuitque in bibliotheca bibliothecarum Montfauconius: nec dubitandum est alios alicubi esse codices qui illud representent. Profecto eorum unum eumque preclarissimum ego quidem uidi, et pro lubito inspiciendum tractandumque apud me habui  ex eminentissimi card. Francisci Xauerii de Zelada opulentissima selectissimaque bibliotheca. Antiquioris eius etatis certissimum indicium est, quod anni circulus, non ut in illo Pauli et recentioribus ecclesiasticis libris, initium capit a Dominica I Aduentus, sed ab ipso die I. C. natali, quemadmodum in Gelasiano Sacramentario et antiquioribus libris alii factum uidemus. Huius tamen eadem labes est, que Homiliarii Pauli; ut Patrum nomine illorum homilias inscribat, que eorum non sunt, et in Patrum Appendicibus eruditis criticis reiecte leguntur. Hoc uero ex illo et ex Pauli Homiliario adiumenti capimus, ad ea que dicta sunt confirmanda, quod ex commentariis ipsis Patrum, ex epistolis quoque illorum sermones excerptos fuisse uidemus; ut esset, quod unoquoque solemni die uel ab episcopis pronuntiaretur, uel ad populum prelegeretur. Redimus  ad Brunonem nostrum; dicimusque nemini mirum accidere debere; ex commentariis illum suis descripsisse homilias, uerborum sepius nullo immutato; ut utroque modo operis magna pars, et homiliarum et commentarii nomine exhiberi potuerit, et exhibitum a me sit.

Atque hactenus quidem de commentarii nostri prestantia dicere pluribus uerbis oportuit, ut quale illud esset, omnibus constaret. Nec tamen sum omnia exsecutus. Nam erunt profecto qui detrahendum illi putent, quod magnus in eo sit allegoricarum et mysticarum interpretationum et explicationum numerus; ad immortalem uitam que futura est, ad Christianorum Ecclesiam, et ueterem Iudaici populi Synagogam; ad Ecclesiarum rectores episcopos; uitia uero damnanda, uirtutes castosque mores laudandos, pleraque uel omnia pene referantur, ut in his ueluti auctor habitare, in litterali quem uocant sensu explicando uix hospitari uideatur. Sed primo quidem, ut dixi, litteralem sensum huiusmodi, quando  non ita planus apertusque est, ut intelligi ab auditoribus nemine docente non possit, Bruno et quidem luculenter exponit. Deinde explicationes alias illas que intente a Spiritu sancto nequaquam uidentur, sed ab auctoribus illis de suo ueluti penu deprompte, qui damnandas et reiiciendas putant, considerasse oportet, quid improbent, et quos sibi auctores condemnandos, repellendosque sumant. Sunt enim explicationes eedem in Patrum scriptis frequentissime; ut si demptas eas ex eorum scriptis uelis, peritura huiusmodi sint opera ferme tota. Neque ego Gregorium, aut Bedam dico duntaxat; quos notum est istis plurimum delectari; aut ex antiquioribus Origenem, quem scimus de allegoriarum nimia frequentia, neglecto litterali sensu, crimen sustinuisse; sed omnium sententia et uocibus probatissimos laudatissimosque antiquos PP. Hilarium, Ambrosium, Hieronymum, Chrysostomum, Augustinum. Quam sepe has in commentariis diuinorum librorum consectentur,  credo ego, ex adiectis a me notulis aliquibus facile cuicunque constabit. Sed causa cur ita fecerint, explicanda a me est, quod nesciam, an ab ullo sit perspicue et grauiter explicata. Ac prima quidem, eaque facilis cogitatu; ut austeriora, que uidentur delicatis hominibus, et euangelice doctrine insuetis precepta morum, sapore ueluti quodam non illiberali condirent; nutrices imitati, de quibus uetus peta ille non male animaduertit, cum amarum aliquid propinant infantibus, melle solere uasis oras illinere, ut hac quasi fraude decepti, quod nollent sorbeant non inuiti. Sed est deinde penitior causa alia, ex ueteribus Christianorum institutis, ex quibus omnino arbitror, istam tantam allegoricarum et mysticarum explicationum copiam in Patrum scripta permanasse. Erat enim a primis usque temporibus tantus in diuinos libros Christianorum amor atque studium; quod, ut a profanis ethnicorum presertim scriptis illos arceret, studiose fouebatur  ab antiquis doctoribus ut illos ferme unos legere, solos audire atque ediscere Christiani homines uellent, ceteros ferme reiicerent et aspernarentur. Atque hinc schole ad quas erudiendi iuuenes mittebantur, nichil aliud quam diuinos libros resonabant, et diuinorum librorum explicationem. Quod de ueteri illa et celebri Alexandrinorum schola Eusebius testatur lib. u, H. E, cap. 10, scribens: »Per idem tempus fidelium schole preerat uir doctrine causa celeberrimus, nomine Pantenus: quippe iam inde a priscis temporibus sacrarum litterarum schola in ea ciuitate fuerat instituta: que quidem nostra adhuc etate perseuerat, et ab hominibus tum eloquentia, tum diuinarum litterarum studio instructissimis obtineri dicitur.« Antiquissimarum scholarum illarum et magistrorum huiusmodi uestigia sunt, que inferioribus etatibus munera in Ecclesia Cpna a Codino Curopalata recensentur »Quinar. I, doctor Psalterii, doctor Euangelii; doctor Apostoli.« Neque  alias etiam fuisse Rome scholas in patriarchio Lateranensi constitutas, ex Anastasio in rebus gestis pontificum narrandis, colligere facile possumus. Quod si illa que Cpi officia perhiberi diximus, non de scholis interpretari uelis, sed cum Gretzero de orationibus ad populum habitis, et officii quod hic »concionatoris« uocat; per me licet. Nam id ego uolebam. Si nichil in scholis Christiani homines aliud docebantur, quam sacras diuinasque litteras; neque aliud in ecclesiis quoque, et sacris eorum conuentibus ab Episcopis siue aliis e clero dicentibus audiri debuisse. »Hinc perspicis, scribit ad Codini illum locum uir doctus Iacobus Goar, cur sanctorum Patrum quedam homilie in Euangelia, alie in Psalmos, in Apostolum nonnulle.« Adde alias in Genesim, in Pentateuchum totum, in propheticos libros, quales nunc quoque exstant in Basilii, Chrysostomi, Nysseni, Augustini libris homilie et tractatus. Nam, ut superius innuimus, et diserte scribit Augustinus epist. 224, »tractatus populares suos appellans:  quos, ait, Greci homilias uocant.« Cum ergo id multis etatibus tulerit Christianorum oratorum disciplina, ut sermones illorum et homilie siue tractatus in explicatione ferme omnes sacrorum librorum uersarentur, et eoram opificibus ceterisque de uulgi fece hominibus dicendum esset; quid, rogo, ut illi dicentibus sibi attenderent, ut fructum aliquem caperent, nec tedio affecti loquenter desererent, faciendum fuerat nisi ad istas ueluti pareneses delabi quas nemo non intelligeret; atque hec ueluti diuerticula querere ad mores informandos, ad uitia uituperanda, uirtutumque amorem quod maxime uolebant, instillandum opportunissima, allegoricarum et mysticarum interpretationum? Somniculosis profecto auditoribus suis usi illi essent, si dies illos quibus conditum esse mundum Moyses docet, aut Isaiam, aut quemlibet ex prophetis interpretantes, rem ad uiuum resecarent, ut commentatores nunc eruditi faciunt; quorum etiam multos, ne libri eorum  negligantur, eadem illa intermiscere et illigare frequenter uidemus. Egregie Nyssenus init, Hexemer. iis respondens, qui sublimia quedam quod preteriisset, Basilium fratrem culpabant; »Hi mihi non uidentur, ait, propositum Patris nostri doctrine finem intueri, qui in frequentissima ecclesia, populum frequentissimum alloquens, pro audientium intelligentia sermonem moderabatur. In tanta enim multitudine, licet essent nonnulli qui altiores etiam disputationes intelligerent, plurimi tamen doctrine subtilitatem non capiebant, utpote homines imperiti, atque opifices, et negotiis uilibus occupati, et mulieres in eiusmodi disciplinis minime exercitate, et puerorum turba, etateque prouecti senes; qui omnes oratione facili instituendi recreandique erant. Quanquam fatendum est illud quoque, non rudiorum duntaxat hominum gratia, sed eruditorum quoque, et plane doctorum atque ingeniosorum hominum id esse factitatum; quibus ista, si iudicio et subtilitate  quadam non ineleganti fiant, displicere non solent; imo multum etiam uehementerque probari. Cum enim quod ingenii opus est maximum, id ualde delectet, res que dissite inter se uidentur planeque alie ab aliis remote, admoueri propius, et cognitionem quam intercedere inter eas non uidebamus, doceri et demonstrari; hoc prorsus in mysticis illis et allegoricis interpretationibus, id est rerum plane diuersarum et longe positarum, ad sacrarum litterarum loca aptandis accomodandisque, euenit. Atque homines ingeniosos huiusmodi et doctos, qui istis delectarentur, attingere Bruno uideri potest in commentario suo ad Ioannem, num. 5, id est in homilia Dominice I post Epiphaniam, ubi explicans euangelicum illud de aqua in uinum commutata, atque hoc oblato architriclino qui omnium optimum iudicauit, et architriclinum intellectum allegorice explicauit; subdit: Huic Ecclesie ministri sanctarum Scripturarum uinum quotidie offerunt; quod ille bibens,  quamuis nesciat unde sit, tamen admiratur et laudat. Quando enim hic in ecclesiis recitantur, nulli alii dant saporem, nisi his qui ea intelligunt. Merito igitur hoc uinum architriclino ferre Dominus iussit, quatenus et nos maiora intelligentibus demus uinum, non intelligentibus uero aquam offeramus. Qui enim bene intelligunt litteram uenerantur et spiritum. . . qui uero minoris intelligentie sunt aquam bibant, et Scripturarum planissima audiant.« Ingeniosos ergo et eruditos homines appellat hoc loco Bruno, cum maiora intelligentes describit, seu potius qui diuinarum rerum contemplationi assueti, et rerum spiritus periti, mystica ista in deliciis habeant, ceteros uero, et si ingeniosos et doctos, non item; de quibus postremis Apostolus quoque ait: »Carnalis homo non percipit ea que Spiritus sunt.« Ex his ergo colligitur nonnisi iniuria posse auct. nostrum de multitudine et frequentia allegoricarum et mysticarum interpretationem culpari.

 Restat ut de editione loquar Commentarii nimirum huius. Nam de auctoris nostri operum aliorum editione, neque ad nos disserere pertinet; et occupata sunt que dici possent a uiris doctis, presertim a cl. Mazzucchello omnia: nisi unum fortasse quod preteriisse illos uidetur; de homiliis LuI diuersis a nostris, que tamen prime Eusebii Emiseni nomine uulgate sunt; Parisiis scilicet an. 1547, per Nicolaum Diuitem opera Io. Gagnei theologi; in qua editione lectorem bibliopola alloquitur: »Ne tibi fucum fieri putes,« etc.; et ad extremum: »Tu interim, optime lector, hocce preclaro D. Ioan. Gagnei dono fruere, et illi bene precare;« epistole uero huic subiicitur quod de Eusebio Emiseno Trithemius habet. Hec de editione illa adnotaui; quod cum eam non uidisset, qui omnia quasi se uidisse gloriatur, Casimirus Oudinus, uir apostata, permiscuit plurima, et castigare uoluit nonnulla que ipsa erant erroris omnis expertia; cum interea multa ipse reprehendenda  scriberet; atque illud presertim tom. I, col. 394. Ioannem Gagneium an. 1575 nomine Eusebii Emiseni euulgasse has homilias, nec earum priorem editionem ullam agnouisse. Etenim qui fieri potuit ut ignoraret, quam ipse triginta ferme ante annos cura et diligentia sua faciendam curauerat? Adeo prudentem esse oportet et cautum circumspicientemque omnia, qui uirum quemuis doctum reprehendere et damnare aggrediatur.

Ut nunc de editione Comment. hoc nostri dicam;  si ullum ex codice quem superius indicaui, fide qua par est summa diligentiaque descripsissem, si ita descriptum emisissem in lucem, atque etatem codicis duntaxat, et locum quo seruaretur, ut feci adnotassem; nichilque addidissem aliud; quid erat in quo aut reprehendendus uiderer, aut quod exigi a me preterea iure posset, uideretur? Hoc enim uideo, nec quidquam aliud fecisse summos uiros qui in isto studiorum genere magna cum eruditorum laude uersati sunt, atque adhuc uersantur. Dicam tamen quod sentio. Etsi opere et labori meo hac ratione parcerem, mihimet tamen nunquam plane satisfecissem, aut satis consultum auctoris fame aut lectoris utilitati putassem, in eo scriptore scilicet, qui illas, quas dixi explicationes, sepe persequitur, atque aliquas quandoque affert, auribus plerorumque hominum nouas et insuetas; ut a recta linea discedere, et ingenio suo nimium indulgere facile existimaretur: quod est longe secus. Nullam enim ferme  illarum explicationum auctor depromit, quam non ex antiquiorum arculis in quibus uelut recondite habebantur mutuo acceperit; et non illud maluerit, celebriorum ueterum commentariorum uestigiis ac quasi orbite semper insistere. Ergo hunc mihi sumpsi laborem, ut fontes, unde eas hauserit, aperirem, uetustiorum interpretum similia loca describerem, aut saltem indicarem: quod quidem et in laudem cedere potest Brunonis; nichil ferme attulisse ad Euangeliorum explicationem, quod ex myrotheciis probatissimorum Patrum desumptum non sit; et studioso etiam lectori utilitatem simul et delectationem afferre; in uno scriptore multorum cogitata et uigilata antiquiorum studia recognoscere atque obtinere. Quanti id steterit, malo in aliorum iudicio ponere, quam narrando explicare. Reliquum est ut si quid a me non inopportune adnotatum lector cognouerit; si hisce in studiis preclarissimis sanctissimisque commodi aliquid perceperit; si dedique in Commentario hoc edendo, non inutilem operam et infructuosam  positam iudicauerit, et euangelicorum librorum explicationem, ad fouendam pietatem, et ad Christianam disciplinam cognoscendam seruandamque nonnichil esse profectum; gratie habeantur optime merito cardinali Francisco Xauerio de Zelada, per quem effectum est ut et liber hic diutius in tenebris et bibliothece huius Athenei forulis ne lateret, et elegantissimis formis, nulla sumptuum exceptione facta, excuderetur.





APPENDIX.


 Prodiit in litterario folio Florentino, inscripto Annali Ecclesiastici, sub die 20 mensis Maii, an. proxime elapso, censura quedam, comiter tamen blandeque scripta circa gratiam et liberum arbitrium, de quibus egi in tertio prolegomeno Opp. S. Brunonis Astensis, quorum primum uolumen eodem anno in lucem emiseram. Quod mecum auctores multa usi sint urbanitate, editionemque meam commendarint, eorum dilectioni referam, qui adhuc meminerint quotannis in informanda ad pietatem et litteras Florentina iuuentute operam impenderim, nonnullaque opuscula de rebus theologicis ipsis accepta publicauerim. Huiusmodi ergo animi beneuolentis significationem cum plurimi faciam, eisque gratias quamplurimas agam, eos rogo ut libenter complectantur animaduersiones aliquas super dubia et obiecta mihi proposita, quas ut exararem, non contentionis estus, sed ueritatis amor me adduxit.

Primo igitur loco exoptant censores mei ut cum  pag. XXXu , definierim liberum arbitrium post Ade peccatum: facultatem indifferentie actiue que in quamcunque partem uelit, se conuertere possit; potius dixissem: facultatem esse ad opposita.

Resp. 1. Facultatem, seu indifferentiam ad opposita, iuxta aliquos, ut Bartholomeum Camerarium, non esse necessariam ad liberum arbitrium constituendum, sed satis constituti homines liberos a libertate, qua in electione suarum actionum gaudent. Placuit etiam aliis theologis definire liberum arbitrium: actiuam facultatem ad opposita sui ipsius ex iudicio rationis determinatiuam; que uerba in meam recidunt definitionem: uid. dissert. Ludou. Habert pag. 21 De grat. et lib. arbitr. Definitum fuit etiam liberum arbitrium: potentia ad agendum ex cognitione intellectus. uid. tom. II Complex. Augustinian. lib. III, cap. 3, pag. 497.

Resp. 2. Definitionem meam ceteris pretuli, quod apertius Ecclesie doctrine consentanea mihi uisa est. Innititur enim canon. 5 et 6. sess uI concilii  Tridentini, qui sic habentur: »Si quis liberum hominis arbitrium post Ade peccatum amissum et exstinctum esse dixerit, aut rem esse de solo titulo, imo titulum sine re, figmentum denique a Satana inuectum in Ecclesiam; anathema sit.« Alter: »Si quis dixerit non esse in potestate hominis uias suas malas facere, sed mala opera; ita ut bona Deum operari, non permissiue solum, sed per se adeo ut sit proprium eius opus, non minus proditio Iude, quam uocatio Pauli; anathema sit.« Cum igitur dixerim liberum arbitrium esse facultatem indifferentie actiue, Lutheranorum errori occurrere uolui, docentium hominis arbitrium, post Ade peccatum, omni actione propria destitutum, mereque passiue se haberi. Quod autem addiderim: in quamcunque partem uelit, se conuertere possit, eorumdem hereticorum blasphemiam refellendam duxi, qui Deum peccati auctorem faciunt; cumque homini libertatem adimant, merendi et demerendi ei facultatem  inficiuntur. Est etiam contra proposit 27. Michelis Baii, damnatam a Gregorio XIII: Liberum arbitrium sine gratie Dei adiutorio non nisi ad peccandum ualet; et contra alias Quesnelli similes propositiones.

Ut autem in allegata S. Brunonis expositione in ps. LXIX, diuerse posita, ut aduertunt censores, pag. 446, ac ut legitur in dicto prolegomeno, confusio tollatur, legant mala pro male; est enim error typographicus.

Obiiciunt 2, me pag. XXXuII . Brunonis auctoritate abuti; cum ei gratie sufficientis doctrinam tribuerim.

Resp. Censores meos non ignorare SS. Patrum loca obscuriora, aut parum satis expressa, per alia clariora, apertioribusque uerbis exposita, secundum ipsa fore intelligenda. Quare et si concedam S. Brunonem illo in Comment. super uerba ps. CXuIII: Adiuua me, et saluus ero, his illustrata: Deus est, qui operatur in nobis et uelle, et posse, et sine eius  adiutorio nichil facere possumus, non satis mentem suam aperuisse, ut per ly posse gratiam sufficientem docuisse intelligamus, et per uelle gratiam efficacem, respiciendo ad illud apostoli: Deus est, qui operatur in nobis uelle et perficere ; attamen cum idem S. doctor alibi clarius sufficientem gratiam admiserit, potui sane eius mentem hac de re cognoscere in loco superius laudato, qui sine contradictione de sufficienti gratia potest intelligi. Ipse enim in eod. Comment. ad ps. XXII et XLIII, quamuis non expresse sufficientem gratiam nuncupet, eius tamen effectum describit, qui est mouere, et preparare uoluntatem ab bonum; sicut de gratia adiuuante et consequente agit in his aliisque locis. At, queso, dicant censores cuius generis uidetur ipsis gratia illa quam Commentator noster super ps. LXuII sub allegorico nomine pluuie uoluntarie et non coacte designauit, de qua dixit, quod sponte datur, et sponte accipitur, quamque Iudei suscipere  noluerunt? Efficax gratia nequaquam fuit; cum eius potenti auxilio conuersi fuissent. Ergo gratia sufficiens dicenda est. Hanc, ait S. Bruno, quia Iudei suscipere noluerunt, segregauit Deus hereditati sue   . Preterea in Comment. ad ps. LXIX agnoscit a Deo magnum adiutorium prestari iis qui malis desideriis resistunt, et ne cadant maiora promittit. Ergo paruum sensit adiutorium iis dari qui tentationibus non resistunt et male operantur.

Fateor equidem recentiores theologos de gratia sufficienti apertius locutos fuisse, et quid in uerbo posse intelligendum sit explanasse. Audiant doctissimum Thomam Lemos in congreg de Auxiliis satis celebrem, qui tom. Iu Panopol., II part., tract. 3, pag. 6, hec habet. »Theologi illud sufficiens uocant auxilium, non per quod datur tantus influxus, quantus requiritur, ut actio sit, sed illud, quod dat sufficientiam, et possibilitatem, ut bene operetur, si uelit; ut ex S. P. Augustino dictum est sepe  ; quamuis ut de facto uelit, aliud potentius requirat auxilium. Non est igitur de ratione auxilii sufficientis, ut per ipsum detur tantus influxus, quantus requiritur, ut actio fiat; quia hoc auxilium est gratie  efficacis.« Audiant etiam clariss. cardinalem Laurentium Lauria, qui opuscul. III De gratiis actualibus disserens, et admissa a theologis actualis gratie distinctione, hec docet. »Cum Deus ex sua benignitate preuenit aliquem, siue infidelem excitando, illuminando, inspirando, ut ueniat ad fidem; siue fidelem lapsum, ut ueniat ad penitentiam, seu fidelem iustum, ut faciat opera precepti, aut consilii; unum est ipsa passiua excitatio, illuminatio, et inspiratio, quas Deus solus causat in nobis sine nobis, que recipiuntur in intellectu et uoluntate, et isti effectus semper a Deo solo efficiuntur, et sic semper gratia excitans, quoad effectus illuminandi et excitandi est efficax; alterum uero, quod obseruandum uenit, est ipsum opus, de quo fit excitatio, seu illuminatio, seu inspiratio, ut in propositis exemplis, pro infideli, fides: pro baptizato peccatore, penitentia; pro fideli iusto obseruantia precepti, uel consilii. Ita appello opera principalia, quia ad hec ordinantur excitationes. Hec autem opera non  semper ponuntur in esse ab excitatis.« His addo doctissimum Berti, qui hanc eamdem doctrinam tradit in uindiciis, dissert. XII, cap. 2, § 2, pag. 215, cap. 8, lib. XIu: »Est ergo, inquit, gratia sufficiens sensu Thomistico et nostro illa que dat posse et non uelle. Et inferius. Fatemur per gratiam sufficientem dari nobis potestatem implendi diuina mandata, eamque ueram et propriam; sed non taliter ualidam et expeditam, ut ad ponendum actum non sit necessaria gratia efficax.« Rursus lib. XuII, cap. 3, ait: »Augustinus agnoscit in hoc statu non solum adiutorium quo, sed etiam adiutorium sine quo, siue pure sufficiens.« uideant censores mei caput 3 De efficacia gratie et gratia sufficiente. Expostul. aduersus iudicium reuerendissimi Languetii archiep. Senon. edit. Liburni an. 1756, pag. 59, etc.

Cum summopere cordi fuerit D. Augustino conciliare gratuitam gratiam Dei cum libero hominis arbitrio, et perscrutando hoc mysterium nouerit non  eodem modo agere Deum cum homine, sed aliquando per externas motiones, alias per internos impulsus ad se conuertere  ; comperit etiam admirabilem Dei sapientiam, qua humanam commiserans infirmitatem,  liberum gratuita gratie largitate adiuuat arbitrium. Admonet enim Deus per auditum euangelice legis, per exempla fidelium, per portenta et alia exteriora dona, que plus uel minus uim habent mouendi uoluntatem ab interna uocatione, delectatione precepti, et desiderio acquirende iustitie; que gratie Dei agentis sunt opera. Quoties igitur externe dantur suasiones, atque ad eas per Dei adiutorium uoluntas inclinatur, tunc fit in ea ad bonum dispositio; cui si maior impulsus, et uis diuina superuenerit, deliberate uirtuti adheret, iustitieque consentit. Ita D. August. De spirit. et lit, cap. 34. Hanc autem docrinam pre oculis habuisse uidentur PP. Tridentini, qui ab huiusmodi diuinis motionibus fieri in hominibus dispositionem ad iustitiam cap. 6 De iustificatione asseruerunt. »Disponuntur ad iustitiam, dum excitati diuina gratia, et adiuti fidem, ex auditu concipientes libere mouentur in Deum credentes uera esse, que diuinitus reuelata, et promissa sunt.« Quid ergo repugnat si illam gratiam  excitantem, sufficientem, uel paruam, aut inualidam, nondum scilicet ad suum plenum effectum perductam appellemus? De utraque disserit S. doctor lib. De grat. et lib. arbitr., cap. 17, ubi in martyribus suspiciendam exhibet robustam, et magnam uoluntatem bonam; cum ipsi pro Christo uitam dederint, qua caritate maiorem nemo habere potest. Alterius autem caritatis parue, seu inualide uoluntatis bone exemplum prebet in Petro: »Ipsam, ait, caritatem apostolus Petrus nondum habuit, quando timore ter Dominum negauit. Timor enim non est in caritate, sicut ait Ioannes in epistola sua; sed perfecta caritas foras mittit timorem. Et tunc, quamuis parua et imperfecta, non deerat quando dicebat Domino: Animam meam pro te ponam; putabat enim posse quod se uelle sentiebat. Et quis istam paruam dare ceperat, nisi ille qui preparat uoluntatem, et cooperando perlicit quod operando incipit? Quoniam ipse, ut uelimus operatur incipiens,  qui uolentibus cooperatur perficiens.« Impulsum igitur leuem, gratiam scilicet paruam, agnouit in Petro Augustinus, cum dixit: Animam meam pro te ponam; impulsum tamen bonum, quo pro Domino uitam ponere asserebat; sed ut de facto poneret, magnam et robustam gratiam nondum habebat. Inconcussum ergo manet apud nos dogma de gratia sufficiente, eamque dicimus piam motionem, seu affectionem inspiratam hominibus, qua eis non quidem totius operis tribuitur exsecutio, sed uera potestas, quamquam non adeo expedita, ut reapse prodeat in actum ultimum, quod non ex defectu gratie prouenit, sed ex ipsa humana uoluntate obicem ipsi gratie opponente. Non enim, aiebat Apostolus, quod uolo bonum hoc facio; sed quod nolo malum hoc ago ; rationemque reddit ex oppositione inferioris partis, seu praue concupiscentie. Ipsa precepti notitia in iustis illud adimplendi desiderium accendere debet, qui propriam  agnoscentes infirmitatem, ex eius consideratione ad implorandum omnipotentis Dei auxilium mouentur  . Quod si inertia, uel praua cupiditate uicti Deum deprecare negligant, sibimetipsis imputent, si parue illi gratie resistendo, inutilem, et inualidam reddunt. Ceterum quecunque gratia, siue parua, siue inualida  donetur, gratiam dicimus Christi, et gratiam quamuis minimam posse cuilibet resistere cupiditati. Fatemur etiam nullam gratiam, siue paruam siue magnam, ita proponere  intellectui uerum, uoluntatique bonum, ut auferat indifferentem iudicii potestatem, et necessario assensum abripiat; et hoc contra secundam Iansenii propositionem ab Innocentio X damnatam: In statu nature lapse interiori gratie nunquam resistitur. Est etiam contra 2, 10, 11, 12, 13, proscriptas a Clemente XI Quesnelli propositiones, que omnes nullam sub gratia homini libertatem esse affirmant, eique humanam uoluntatem resistere posse negant.

Oppositio tertia ita se habet. Si bene agendi potestas non naturalis homini foret, liberum arbitrium exstinctum esset.

Resp. Arbitror censores meos non esse locutos de potestate naturali hominis quoad bona supernaturalia; sed quoniam propositio ipsorum uidetur ambigua; propterea uelim quisque animaduertat Pelagii errorem fuisse, non esse liberum arbitrium, si Dei indigeat auxilio; quoniam in propria uoluntate habet unusquisque, aut facere aliquid, aut non facere:  uictoriam nostram non esse ex Dei adiutorio, sed ex libero arbitrio. Liceat ergo mihi eis commemorare, quomodo S. doctor hereticum ita delirantem incesserit: »Quid est, inquit, lib. I contra duas epist. Pelag., cap. 2, quod iste libero arbitrio uult bene uiuendi tribuere potestatem; cum potestas non detur nisi gratia Dei per Iesum Christum D. N., dicente Euangelio: Quotquot autem receperunt eum, dedit eis potestatem filios Dei fieri?« Idem confirmat cap. 3 eiusdem libri, aiens: »Que potestas nisi detur a Deo nulla esse potest ex libero arbitrio, quia nec liberum in bono erit; quod liberator non liberauerit; sed in malo liberum habet arbitrium, cui delectationem malitie uel manifestus error inseuit, aut sibi ipse persuasit.« Porro eadem doctrina tribuenda alio ex loco S. Augustini confirmatur, ubi Pelagio exprobrat quod dum nature integritatem exaltare studet, gratie beneficio detrahit, atque omnino euacuat. »Quod Dei gratiam sibi  agere uidetur, ita S. doctor De nat. et grat. cap. 33, n. 39, defendendo naturam, non attendit quod eamdem naturam sanam esse dicendo, medici repellit misericordiam. Non ergo debemus sic laudare Creatorem, ut cogamur, imo conuincamur dicere superfluum Saluatorem.«

Neque uero quia in reparatricem Christi gratiam bene agendi refundimus hominis facultatem, libero derogamus arbitrio; nam quidquid est in exordio; et quidquid est in continuatione fidei, totum Dei est; quia homo a Deo motus totum agit, non quidem nature, sed gratie uiribus, sine quibus nichil supernaturalis boni agere potest. Huiusmodi doctrinam, tanquam fidei dogma, sanxerunt PP. Tridentini sess. uI, cap. 5, ut ab ea nulli fas sit Catholico dissentire  .

Contra Pfaffium liberum arbitrium sub motione gratie inanime facientem nuper doctissime scripsit clariss. P. Georgius in exposit. III fragm. Cophtic.  charactere exarato cap. uI, Euang. S. Ioann. pag. 90.

Pro exordio fidei primas dispositiones intelligimus, que ex timore, uel ex spe, uel ex initiali caritate proueniunt, easdemque non ab humane uoluntatis; sed a superne gratie uiribus proficisci affirmamus. Tantum autem abest, ut uim faciant libertati, quin potius mirifice ipsam adiuuant libertatem. Profecto nichil est magis liberum, quam quod ab ipso promanat fonte libertatis.

 Quarto loco doctrinam de gratia ex Brunone erutam uellicant Florentini censores, quod in stabilienda necessitate gratie pro quocunque opere bono supernaturalis ordinis, uisus sum ipsis non differre a Pelagianis, qui quamdam gratiam generalem admittebant, eosque hoc de errore non uno in loco esse a D. Augustino profligatos.

Resp. Duplicem statum habuisse heresim Pelagianam demonstrat Natalis Alexander, tom. u Histor. eccles. sec. u, art. 3. Pelagius primum totus fuit in commendanda natura hominis, in cuius laudem librum scripsit, eiusque uires dixit ad implenda omnia diuina mandata sufficere. »Quis creauit hominem, aiebat? Deus. Quis ei liberum arbitrium dedit? Deus. Si ergo hominem Deus creauit et homini Deus liberum arbitrium dedit, quidquid potest homo de libero arbitrio, cuius gratie debetur, nisi eius, qui eum condidit cum libero arbitrio?« Ita S. Augustinus serm. II de uerb. Apost., cap. 7. Hec  est iuxta Pelagium communis illa gratia omnibus data, quam S. doctor impugnauit, ostenditque eum communem quidem gratiam in nature dono admittere, sed non gratiam Christi. Impugnatus itaque Pelagius ab Augustino lib. De nat. et grat., cum undique clamores Christianorum audiret, quod hominem in solis nature uiribus relinqueret, alterius gratie adiutorium habere dixit, in lege scilicet ac doctrina positum, atque etiam in exemplo Christi  . Quamuis autem hoc genus gratie concederet Pelagius, a priori tamen dogmate, et loquendi ratione non recessit; sed naturam semper ostentauit, quasi causam humani meriti sufficientem. Ut autem uaferrimi heretici fallendi studium S. Augustinus detegeret, ac refutaret, ueritatem catholicam lib. De grat. Christi, cap. 10, perspicuis uerbis edixit: »Sed nos, inquit, eam gratiam uolumus iste aliquando fateatur, qua future glorie magnitudo non solum promittitur, uerum etiam speratur; non solum  reuelatur sapientia, uerum et amatur, non solum suadetur, etc. . . . Hanc debet Pelagius confiteri, si uult non solum uocari, sed esse Christianus.« Idem repetit, cap. 13, ubi de gratie Christi prestantia disseruit: »Hec gratia, ait, si doctrina dicenda est, certe sic dicatur, ut altius, et intentius eam Deus cum ineffabili suauitate credatur infundere, non solum per eos, qui rigant extrinsecus, sed etiam per ipsum, qui incrementum suum ministrat occultus; ita ut non ostendat tantummodo ueritatem, uerum etiam impertiat caritatem.«

Rursus cum aliud obtegendi erroris sui inuentum excogitarint Pelagiani, dicentes naturam humanam a Deo creatam ab eo adiuuari ad faciendam iustitiam, et hoc adiutorium presto omnibus esse; idem S. August. eos refellit, alte pronuntians lib. De spirit. et lit., cap. 3, non externum, sed internum Dei adiutorium esse faciendum. »Nos autem dicimus uoluntatem sic diuinitus adiuuari ad faciendam iustitiam, et preter quod creatus est homo cum libero  arbitrio uoluntatis, preterque doctrinam, qua ei precipitur, quemadmodum uiuere debeat, accipiat Spiritum sanctum, quo fiat in animo eius delectatio, dilectioque summi illius, atque incommutabilis boni.« Neque omittendus est alius S. doctoris preclarus locus eiusdem lib. cap. 19. »Nemo ergo, ait, Christianorum aberret ab hac fide, que sola Christiana est, nec quisquam cum ueruncadatus sit, per nos ipsos fieri non iustos, non hoc in nobis operante gratia Dei, quia uidet hoc a fidelibus, ac piis fieri  non posse, cum dicitur, ad hoc se conuertat, et dicat, ideo sine operatione Dei nos iustos esse non posse, quia legem dedit, quia doctrinam instituit, quia bona precepta mandauit. Illa enim sine adiuuante spiritu procul dubio est littera occidens; cum uero adest uiuificans spiritus, hoc ipsum intus conscriptum facit diligi, quod foris scriptum lex faciebat timeri.« Ex his Augustini auctoritatibus satis patet differentia inter gratiam generalem, quam Pelagiani admittere fatebantur, scilicet motionem externam ab auditu legis, et ui preceptorum, et gratiam generalem, quam ab ipsis requirebat S. doctor ut catholice sentirent. Gratiam intus in corde inspirantem; nempe adiutorium internum, quo fierit in animo amor iustitie, et bone uite propositum eos fateri urgebat.

Cum hanc ex S. Augustino producimus doctrinam, in illam questionem incidimus, utrum omnes homines gratia Dei adiuuentur ad salutem. In ea catholici  theologi inter se dissentiunt, affirmantes aliqui, negantes alii. Negatiuam sententiam Florentini censores affirmatiue preferunt, et tanquam dogma catholicum eodem S. Augustino docente  asserunt, Deum non omnibus hominibus gratie sue largitorem esse, ideoque me redarguerunt, quod cum theologis affirmantibus communem gratiam senserim omnibus dari.

Resp. Premitto 1. Dubium uersari circa gratiam sufficientem, non circa efficacem, de qua consentiunt omnes theologi, quod non omnibus datur.

Premitto 2. A Patribus Tridentinis firmiter. cautum esse, nullam opinionem, in quam plures docti et probati theologi conueniant, fore damnandam.

His premissis proferam doctissimum cardinalem Gotti, qui tom. III, qu. 2, dub. 3, sue theolog. hanc questionem sibi propositam ita resoluit. »Probabilius est Deum nedum offerre, sed etiam conferre  omnibus, et singulis hominibus, et infidelibus, obcecatis, induratisque auxilia sufficientia, uel proxima, uel saltem remota ad obseruanda precepta, ac ad salutem necessaria; ita ut nemo se excusare possit, quod non seruet, aut non saluetur, quod est ei impossibile.« Idem sentiunt alii theologi satis noti, quorum doctrina in scholis catholicis plurimi habetur. Huiusmodi controuersie solutio maxime pendet ex intelligentia illius apostoli loci ad Timoth. cap. II, ubi de Dei uoluntate scripsit: Qui omnes homines uult saluos fieri, et ad agnitionem ueritatis uenire: unus Deus, unus et mediator Dei, et hominum homo Christus iehsu, qui dedit semetipsum pro omnibus. Grauissimam hanc D. Pauli auctoritatem perpendens S. Prosper in resp. ad obiect. uincent. hec habet. »Sincerissime credendum, et profitendum est, Deum uelle, ut omnes salui fiant. Si quidem apostolus, cuius ista sententia est, sollicitissime precipit, quod in omnibus Ecclesiis custodiatur, et Deo pro omnibus hominibus supplicetur, ex quibus,  quod multi pereunt, pereuntium est meritum, quod multi saluantur, saluantis est donum.« Conformis est in doctrina Prosperi auctor De uocat. gent. lib. II, cap. 25, postquam premisit, Deum in omnibus seculis sufficientia auxilia hominibus prestitisse, quibus ad querendum Deum possent adiuuari, concludit, placuisse Deo gratiam particularem multis tribuere. »Illam, subiungit, gratiam, que ex benignitate generali prouenit, a nemine submouere, ut ex utraque appareat, non negatum uniuersitati,  quod collatum est portioni; sed in aliis preualuisse gratiam, in aliis resiliisse naturam.«

Cur uero non omnes homines de facto saluentur, quamuis Christus sit lux uera que illuminat omnem hominem uenientem in hunc mundum; quamuis omnes in Christo uiuificati dicantur, qui in Adam mortui sunt, excogitarunt aliqui theologi duplicem agnoscendam esse in Christo uoluntatem; antecedentem scilicet et consequentem  . Dixerunt ergo ante quamcunque discretionem hominum, generale decretum salutis omnium Deum constituisse, et preparasse media, quibus si uterentur, omnes salui fierent. Consequentem autem uoluntatem sibi uisi sunt adinuenire in effectiua saluatione cum meritis singulorum annexa. Sed huiusmodi distinctioni theologi non pauci cum D. Thoma aduersantur contendentes Deo simplicissimo, ac sapientissimo hanc eius uoluntatis uicissitudinem non esse tribuendam. Profecto Angelicus doctor de illa distinctione  inquit 1 p., q. 19, art. 6, ad 1: »Hec distinctio non accipitur ex parte uoluntatis diuine, in qua nichil est prius uel posterius, sed ex parte uolitorum.« Placuit nonnullis dicere, Dei uoluntate non singulos omnium generum hominum saluandos fore, sed ex omnibus generibus quosdam. Opinati sunt alii, dictum fuisse ab apostolo, Christum uelle omnes saluos fieri, quia nemo saluus erit, nisi quem ipse saluus esse uoluerit. Ita S. Prosper epist. ad Ruffinum cap. 15: »Que autem, ait, sit discretionis istius in secreto consilio Dei causa, uel ratio, et supra facultatem humane cognitionis inquiritur, et sine fidei diminutione nescitur: modo confiteamur neminem immerito liberari, et omnipotentissimam Dei bonitatem omnes saluare, et omnes ad agnitionem ueritatis imbuere, quos uult omnes saluos fieri, et ad agnitionem ueritatis uenire. Nisi ipso uolente, docente, saluante, nemo uenit, nemo eruditur, nemo saluatur.« uid. D. Thom. loc. cit. et S. Augustinum Enchirid. cap. 29. Aut unam ergo, uel alteram ex  hisce opinionibus qui consectari uoluerit, argui non poterit, cum SS. Patres, et theologos clarissimos auctores habeant  .

Quinto. Cum autem censores Florent. mihi ulterius opponant, ex locis in tertio Prolegomeno allatis, non satis argui posse, S. Brunonem sensisse, omnes homines a Deo uocatos esse ad salutem, rogo eos, non rigorose exquirant iisdem uersis a S. episcopo tradi debuisse doctrinam de uoluntate Dei saluandi omnes homines, quibus post ortas hereses oportuit ut theologi de ea disserent. Cum enim PP. Tridentini cap. 2 de iustificatione, ubi de dispensatione et mysterio aduentus Christi egerunt; his totum diuine misericordie opus satis se exprimere iudicarunt, dicentes: »Cum uenerit plenitudo temporis, misit Deus Christum Iesum Filium suum, ut et Iudeos, qui sub lege erant redimeret, et gentes, que non sectabantur iustitiam, iustitiam apprehenderent, atque omnes adoptionem filiorum reciperent, hunc  proposuit Deus propitiatorem per fidem in sanguine ipsius pro peccatis nostris, non solum autem pro nostris, sed etiam pro totius mundi;« nemo non uidet, neque impugnare potest mentem concilii  fuisse, docere infinitam Dei misericordiam, qua miserrimam ut releuaret hominum conditionem, Filium suum unigenitum dedisse, qui totius sanguinis sui effusione pretium redemptionis pro hominibus exsoluit, quos uere, et proprie Patri suo obtemperans, saluare uoluit. Sancti ergo Patres, qui ante recentiorum controuersias floruerunt, eamdem ueritatem firmiter tenentes, scilicet quod Deus uelit omnes homines saluos fieri, de hac Dei uoluntate sub similitudinibus, figuris et symbolis, secundum sacram Scripturam locuti sunt. Unus ex illis fuit S. Bruno, qui in Comment. super cap. XIII, u. 47, S. Matth., Simile est regnum celorum sagene misse in mare ex omni genere piscium congreganti, etc., hec habet: »Congregauit autem hec sagena ex omni genere piscium; quoniam S. Ecclesiam ad fidem uocauit, et in sinu suo collegit ex omni genere hominum. Ibi enim sunt Iudei, et Greci, Latini, et barbari, diuites, et pauperes, sapientes, et insipientes, frumentum,  et zizania; granum, et palea, iusti simul et peccatores.« Ergo iuxta Brunonem non predestinati tantum uocati sunt ad salutem, sed etiam peccatores, qui in zizania et palea significantur, et qui damnabuntur. Item ad illa uerba eiusdem Euangelii cap. XXu, Docete omnes gentes, etc. Omnes docete, inquit, omnes uocate, omnes baptizate. Pariter in Comment. in Ioan. cap. 1, Erat lux uera, que illuminat omnem hominem, etc., ait: »Erat autem lux uera, lux eterna, et indeficiens, que illuminat omnem hominem uenientem in hunc mundum. Omnis enim homo in hunc mundum ueniens hac sola luce interius, et exterius illuminatur.« Nec desunt Commentarii in psalmos, quibus eadem confirmantur. Sic ad illa uerba ps. XXXu: Homines, et iumenta saluos facies, Domine; quemadmodum multiplicasti misericordias tuas, Deus; ait: »Quid enim per homines, nisi sapientes, rationabiles, et uiros iustos intelligamus? Quid uero per iumenta, nisi stultos, fatuos, libidinosos, et carnis uoluptatibus  deditos? Quantum homines a iumentis tantum isti inter se differri uidentur. Tantum hos, et illos saluat Dominus, qui non uenit uocare iustos, sed peccatores ad penitentiam.« Aliis omissis locis; hoc uno finem imponam ex psalmo XLIX, ubi de uocatione omnium gentium ad fidem agens, hec profert: »Omnes ab Oriente usque ad Occidentem uocati sunt: Sion uero, et Ierusalem in medio est, secundum illud: Deus autem rex noster ante secula operatus est salutem in medio terre. Egregie itaque dictum est, quod illa ciuitas in medio sita est, ex qua omnia in circuitu fidem, et doctrinam, speciem, et pulchritudinem accipere debebant.« Ut autem S. episcopus Signiensis assereret generalem Dei uoluntatem saluandi omnes homines, satis fuit ut doceret Ecclesiam ad se uocare omnes gentes, suumque in sinum recipere, et affirmaret nullos homines a diuina bonitate de salute exclusum, factamque esse, ex apostolorum predicatione innumerabilem  pene fidelium Ecclesie accessionem. His profecto similibusque dictis sensisse uidetur S. Bruno cum auctore De uocat. gent., qui lib. II, cap. 2, de eadem ueritate testimonium prebens, ait: »Neminem  Christus excepit, neminem separauit genere, neminem conditione distinxit. Ad omnes prorsus gentes missum est Euangelium crucis Christi  .«

Instant sexto obiientes. Paruuli, qui uel in utero matris pereunt, uel antequam baptismo regenerentur, aut in locis nascuntur in quibus ignotum est sacramentum, nulla prorsus gratia ad salutem adiuti dicendi sunt.

Resp. 1. Cum eminentissimo Gotti tom. III, q. 2, dub 3, § 6, multorum esse sententiam, quod ut dicatur uoluisse Deum salutem omnium paruulorum uoluntate generali, satis fuisse ut baptismum etiam pro illis instituerit; ita ut per se loquendo omnibus conferri possit, quamuis ex uoluntate consequente non saluandi aliquos, ipsis non conferatur.

Resp. 2. Infelicem paruulorum conditionem docet S. August. De peccat. origin., cap. 6, ab infectione originalis culpe esse repetendam. »Paruuli, inquit,  damnantur, quia nati filii ire ex massa perditionis, et iuste intelligitur ex Adam natus, antiqui debiti obligatione damnatus, nisi inde fuerit, non secundum debitum, sed secundum gratiam liberatus. Quam gratiam, nisi gratiam Dei per Iesum Christum Dominum nostrum?« Pluribus aliis in locis eadem repetit S. doctor, quemadmodum rem copiose tractat auctor De uocatione gent. lib. II, cap. 1 et 24. Ipsum consulant censores mei, et puriorem hisce ex fontibus doctrinam assequentur.

Quid sentiendum sit de peccatoribus induratis, theologi in diuersas abiere sententias, ut constat ex prelaudato cardinali Gotti, ex Habert et ex aliis, qui generaliter conueniunt in illud celebre Augustini dictum: »Neminem a Deo deseri, nisi prius deseratur;« cui respondet S. Bruno Comment. in ps. LXXXII, »semper cum Deo est, qui ab eius fide, et dilectione non recedit.« De multis sane a Deo derelictis usurpari potest, quod S. Augustinus de  Iudeis dicebat: »Facile est, ut infidelitatem accusemus Iudeorum de libera uoluntate uenientem, qui factis apud se magnis uirtutibus credere noluerunt.« uid. doctiss. P. Georgium loc. cit. pag. 109. Ibi affert etiam S. Cyrilli Alexandrini auctoritatem Iudeos pariter de culpa infidelitatis damnantem.

In reliquis censorum obiectis ab Ludouico Habert exscriptis, non immorabor, ab eo iam soluta habent. Uni tamen satisfaciam; nam quod aiunt, fidem gigni ex auditu, non auditum autem Euangelium Christi, quia non predicatum per mundum uniuersum.

Resp. Cum idem obiectum sibi fecerit apostolus Paulus, cap. X ad Rom. Ecce quomodo illud soluit:  »Ergo fides ex auditu, auditus autem per uerbum Christi. Sed dico: Nunquid non audierunt? Et quidem in omnem terram exiuit sonus eorum, apostolorum, et in fines orbis terre uerba eorum.« Eiusdem apostoli item ad Rom. cap. XXuI, est testimonium diuine eius glorificationis, quod »mysterium temporibus eternis tacitum, patefactum esset ad obeditionem fidei in cunctis gentibus?« Eodem loquendi genere alibi quoque utitur idem apostolus. Ad Colossenses, cap. uI, 20, ait: »In uerbo ueritatis Euangelii, quod . . . in uniuerso mundo est, et fructificat. et crescit.« Et iterum, »Euangelium . . . predicatum est in uniuersa terra que sub celo est.« Ad Timotheum item I, ep. III, 16. »Magnum, inquit, est pietatis sacramentum, quod predicatum est gentibus, creditum est in mundo.« Pretereo auctoritates primorum Ecclesie Patrum. uideant critici mei dissert. 11 clariss. Andree Gallandii pro defensione duarum epistol. S. Clementis pape I, quam  iterum edidit D. Placidus Sprengher monachus Benedict. tom. I, pag. 54. uiceburgi an. 1784.

Sed quorsum hec disceptatio inter nos, qui orthodoxum dogma profiteri et docere debemus? Fateor sane discrepantie cardinem uersari in definienda gratie sufficientis natura. Si omnium Catholicorum sententias de gratia sufficiente colligere uelimus, huc tandem recidunt, quod gratia sufficiens ea est, que dat uires satis expeditas ad opus supernaturale faciendum, uel immediate, uel mediate saltem per orationem; cui tamen gratie non solum resisti potest, sicut etiam gratie efficaci, sed etiam resistitur plerumque. Que sententia cum sit contradictoria propositioni secunde Ianseniane, propterea catholica censeri debet. Homines enim sub hac adiutrice gratia perfecte sui compotes se agnoscunt; adeoque ut mereantur, et demereantur in eo statu gratie adserunt, quod tum Augustiniani, cum Thomiste multis rationum monumentis comprobant, atque  demonstrant. Quid senserit, quidque de gratia efficaci, et sufficiente typis ediderit in tractatu De actibus humanis doctissimus, ac de Florentina Ecclesia optime meritus Franciscus Caietanus Incontri archiepiscopus, censores mei olim summa cum laude exceperunt. Si egregiam tutamque doctrinam eius pre oculis habuerint, in hoc etiam et illius memoriam uenerari, et probatissima eius documenta sequi demonstrabunt. Illos tandem deprecor ut ipsum S. Brunonem audiant, si Dei bonitatem sibi mereri concupiscunt. Quam bonus, inquit, est Deus Isrel; sed illis precipue, qui recta et catholica cogitant, et ad falsas cogitationes et periculosas disputationes non transeunt. In Comment. super ps. LXXII.





INCIPIT PROLOGUS S. HIERONYMI.

 1 Post Pentateuchum Moysi, ut noua ueteribus iungeremus, tue uoluntati obedientes, breui satis, facilique expositione  quatuor Euangeliorum libros in hoc uno uolumine coarctauimus. Et Mattheum quidem, qui ceteris secundum ordinem prior erat, totum ex ordine exposuimus: atque inter ipsum et alios euangelistas, ubicunque nobis necessarium uisum est, pacem et concordiam composuimus. In Marco uero ea tantum exponere curauimus que in Mattheo exposita non erant. Superfluum enim uidebatur nobis, ut quod in Mattheo expositum erat, iterum in Marco exponeretur. Similiter autem fecimus in Luca, et in Ioanne, ea solum exponentes in posterioribus, que exposita non fuerant in prioribus. Sic cum breuiori sermone uera omnia exposuerimus,  nec superflua diximus, nec necessaria pertransiuimus. Diuisimus autem Mattheum in quatuor partes  , Lucam in duas, Ioannem in tres, ut  titulis inspectis, facilius id quod querit lector inueniat.




MATTHAEUS IN PRIMA PARTE.

    I. Liber generationis Iesu Christi.
    II. Cum esset desponsata mater eius Maria Ioseph.
    III. Cum ergo natus esset iehsu in Bethlehem Iuda.
    Iu. Angelus Domini apparuit in somnis Ioseph.
    u. Defuncto autem Herode, ecce angelus Domini.
    uI. uenit Ioannes Bapt. predicans in deserto.
    uII. Tunc iehsu ductus est in desertum a Spiritu.
    uIII. Cum audisset iehsu quod Ioannes traditus  esset.
    IX. Ambulans autem iuxta mare Galilee.
    X Circuibat iehsu totam Galileam.
    XI uidens iehsu turbas, ascendit in montem.
    XII. uos estis sal terre.
    XIII. Audistis quia dictum est antiquis  
    XIu. Audistis quia dictum est antiquis, non mechaberis.
    Xu. Pater noster, qui es in celis.
    XuI. Cum ieiunatis nolite fieri, sicut hypocrite.
    XuII. Lucerna corporis est oculus.





MATTHAEUS IN SECUNDA PARTE.


    XuIII. Nemo potest duobus dominis seruire.
    XIX. Nolite iudicare et non iudicabimini.
    2 XX. Nolite dare sanctum canibus.
    XXI. Petite, et dabitur uobis.
    XXII. Attendite a falsis prophetis.
    XXIII. Et factum est, cum consummasset,
    XXIu. Cum autem descendisset de monte.
    XXu. Cum autem introisset Capharnaum, accessit ad eum centurio.
    XXuI. Et cum uenisset iehsu in domum Petri.
    XXuII. Et ascendente eo in nauiculam.
    XXuIII. Et cum uenisset transfretum in regionem Gerasenorum.
    XXIX. Et ascendens in nauiculam, transfretauit.
     XXX. Et cum transiret inde iehsu, uidit hominem sedentem in thelonio.
    XXXI. Tunc accesserunt ad eum discipuli Ioannis.
    XXXII. Hec eo loquente ad eos, ecce princeps unus accessit, et adorabat eum dicens.
    XXXIII. Et transeunte inde Iesu, secuti sunt eum duo ceci.
    XXXIu. Egressis autem illis, obtulerunt ei hominem mutum.
    XXXu. Et circuibat iehsu omnes ciuitates et castella.
    XXXuI. Tunc dicit discipulis suis: Messis quidem multa.
    XXXuII. In quamcunque autem ciuitatem aut  castellum intraueritis.
    XXXuIII. Ecce ego mitto uos sicut oues in medio luporum.
    XXXIX. Cum autem persequentur uos in ciuitate ista.
    XL. Nolite ergo arbitrari, quia uenerim mittere pacem in terram.
    XLI. Ioannes autem cum audisset in uinculis opera Christi.
    XLII. Cui autem similem estimabo generationem istam?
     XLIII. In illo tempore respondens iehsu dixit: Confiteor tibi Pater.
    XLIu. In illo tempore abiit iehsu Sabbato per sata.
    XLu. Et cum inde transisset, uenit in synagogam eorum.
    XLuI. Exeuntes autem Pharisei, consilium faciebant aduersus eum, quomodo eum perderent.





MATTHAEUS IN TERTIA PARTE.

    XLuII. Tunc oblatus est ei homo demonium habens, cecus et mutus, et curauit eum, ita ut loqueretur, et uideret.
    XLuIII. Tunc responderunt ei quidam de Scribis.
    XLIX. Cum immundus spiritus exierit ab homine.
    L. Adhuc eo loquente ad turbas, ecce mater eius.
     LI. In illo die exiens iehsu de domo sedebat secus mare.
    LII. Et locutus est eis multa in parabolis dicens, ecce exiit qui seminat.
    LIII. Aliam parabolam proposuit illis dicens: Simile est factum regnum celorum homini, qui seminauit bonum semen in agro suo.
    LIu. Aliam parabolam proposuit eis dicens: Simile est regnum celorum grano sinapis.
    Lu. Aliam parabolam locutus est eis: Simile est regnum celorum fermento.
    LuI. Simile est regnum celorum thesauro abscondito in agro.
    LuII. Simile est regnum celorum homini negotiatori.
     LuIII. Iterum simile est regnum celorum sagene misse in mare.
    LIX. Et factum est cum consummasset iehsu parabolas istas, transiit inde.
    LX. In illo tempore audiuit Herodes Tetrarcha famam Iesu.
    LXI. uespere autem facto accesserunt ad eum discipuli eius dicentes: desertus est locus, et hora iam preteriit.
    LXII. Et statim iussit discipulos ascendere in nauiculam.
    LXIII. Tunc accesserunt ad eum ab Hierosolymis Scribe et Pharisei dicentes; quare discipuli tui transgrediuntur traditiones seniorum, non enim lauant manus.
     LXIu. Et egressus inde Iesu secessit in partes Tyri et Sidonis.
    LXu. Et cum transisset inde iehsu, uenit secus mare Galilee.
    LXuI. iehsu autem conuocatis discipulis suis, dixit: Misereor turbe.
    LXuII. Et dimissa turba, ascendit in nauiculam.
    LXuIII. uenit autem iehsu in partes Cesaree Philippi.
    LXIX. Tunc iehsu dixit discipulis suis: Si quis uult post me uenire, abneget semetipsum.
    LXX. Et post dies sex assumpsit iehsu Petrum et Iacobum et Ioannem fratrem eius.
    LXXI. Et interrogauerunt cum discipuli, dicentes;  quid ergo Scribe dicunt, quod Eliam oportet primum uenire.
    LXXII. Et cum uenisset ad turbam, accessit ad eum homo genibus ante eum prouolutus, dicens: Domine, miserere filio meo, quia lunaticus est.
    LXXIII. Conuersantibus autem in Galilea, dixit illis iehsu: Filius hominis tradendus est.
    LXXIu. In illa hora accesserunt discipuli ad Iesum dicentes: Quis putas maior est in regno celorum?
    LXXu. Quid uobis uidetur, si fuerint alicui centum oues?
    LXXuI. Si autem peccauerit in te frater tuus.
    LXXuII. Ideo assimilatum est regnum celorum homini regi.





3 MATTHAEUS IN QUARTA PARTE.


    LXXuIII. Et accesserunt ad eum Pharisei tentantes eum, et dicentes; si licet homini dimittere uxorem suam.
    LXXIX. Tunc oblati sunt ei paruuli.
    LXXX. Et ecce unus accedens, ait illi: Magister bone, quid boni faciam, ut habeam uitam eternam?
    LXXXI. Tunc respondens Petrus dixit ei: ecce nos reliquimus omnia.
    LXXXII. Multi autem erunt primi, nouissimi; et nouissimi primi.
    LXXXIII. Et ascendens iehsu Ierosolymam assumpsit duodecim discipulos suos secreto.
    LXXXIu. Et egredientibus illis ab Iericho.
     LXXXu. Et cum appropinquassent Hierosolymam.
    LXXXuI, Et cum intrassent Hierosolymam, commota est uniuersa ciuitas.
    LXXXuII. Quid autem uobis uidetur? Homo quidam habebat duos filios.
    LXXXuIII. Aliam autem parabolem audite: Homo erat paterfamilias, qui plantauit uineam.
    LXXXIX. Simile factum est regnum celorum homini regi, qui fecit nuptias filio suo.
    XC. Et abeuntes Pharisei consilium inierunt, ut caperent eum in sermone.
    XCI. In illo die accesserunt ad eum Sadducei, qui dicunt non esse resurrectionem.
    XCII. Pharisei autem audientes quod silentium  imposuisset Sadduceis.
    XCIII. Congregatis autem Phariseis, interrogauit eos iehsu dicens: quid uobis uidetur de Christo?
    XCIu. Super cathedram Moysi sederunt Scribe et Pharisei.
    XCu. ue autem uobis Scribe et Pharisei hypocrite, qui clauditis regnum celorum.
    XCuI. ue uobis Scribe et Pharisei hypocrite, quoniam mundatis quod deforis est calicis.
    XCuII. ue uobis Scribe et Pharisei hypocrite, qui edificatis sepulcra prophetarum.
    XCuIII. Ecce ego mitto ad uos prophetas et sapientes et Scribas, et ex illis occidetis.
    XCIX. Et egressus iehsu de templo ibat.
     C. Cum uos ergo uideritis abominationem desolationis.
    CI. Tunc simile est regnum celorum decem uirginibus.
    CII. Sicut enim homo peregre proficiscens uocauit seruos suos.
    CIII. Cum autem uenerit Filius hominis in maiestate sua.
    CIu. Scitis, quia post biduum Pascha fiet.
    Cu. uespere autem Sabbati.
    CuI. Undecim autem discipuli abierunt in Galileam.





Marcus.

    I. Initium Euangelii Iesu Christi.
    II. Ascendens iehsu in montem.
     III. Et dicebat iehsu: Sic est regnum Dei.
    Iu. Exiens iehsu de finibus Tyri.
    u. Et ueniunt Bethsaidam, et adducunt ei cecum.
    uI. Omnis igne salietur, et omnis uictima salietur.
    uII. Cum transisset Sabbatum, Maria Magdalena et Maria Iacobi emerunt aromata.
    uIII. Et ille exeuntes fugerunt de monumento.
    IX. Recumbentibus undecim discipulis, apparuit illis iehsu.





LUCAS IN PRIMA PARTE.

    I. Quoniam quidem multi conati sunt ordinare.
    II. Fuit in diebus Herodis regis Iudee sacerdos.
    III. Missus est angelus Gabriel a Deo. 
    Iu. Exsurgens autem Maria.
    u. Elisabeth autem impletum est tempus pariendi.
    uI. Factum est autem in diebus illis, exiit edictum a Cesare Augusto.
    uII. Et factum est ut discesserunt ab eis angeli in celum, pastores loquebantur ad inuicem.
    uIII. Et postquam consummati sunt dies octo, ut circumcideretur puer.
    IX. Et postquam impleti sunt dies purgationis eius.
    X. Et ecce homo erat in Ierusalem cui nomen Simeon.
    XI. Et erat pater eius, et mater, mirantes super  his.
    XII. Et ibant parentes eius per omnes annos in Ierusalem.
    XIII. Factum est uerbum Domini super Ioannem Zacarie filium.
    XIu. Et ipse iehsu erat incipiens quasi annorum triginta.
    Xu. Et egressus est iehsu in uirtute spiritus in Galileam.
    XuI. Et cum turbe irruerent in eum ut audirent uerbum Dei.
    XuII. Factum est autem in Sabbato secundo primo.
    XuIII. Rogauit Iesum quidam Phariseus ut manducaret cum illo.
     XIX. Factum est autem cum complerentur dies assumptionis eius, et ipse faciem suam firmauit ut iret in iehsu.
    XX. Qui uos audit, me audit.
    XXI. Quidam legis peritus surrexit tentans illum.
    XXII. Intrauit iehsu in quoddam castellum, et mulier quedam Martha nomine.
    XXIII. Et factum est, cum esset in loco orans.
    XXIu. Et ait ad illos. Quis uestrum habebit amicum?
    XXu. ue uobis qui edificatis monumenta 4 prophetarum.
    XXuI. Dixit ei quidam de turba: Magister, dic fratri meo, ut diuidat mecum hereditatem.





LUCAS IN SECUNDA PARTE.


    XXuII. Sint lumbi uestri precincti.
    XXuIII. Ignem ueni mittere in terram,
    XXIX. Aderant autem quidam ipso in tempore nuntiantes illi de Galileis.
    XXX. Dicebat autem hanc similitudinem: Arborem fici habebat quidam.
    XXXI. In ipsa die accesserunt quidam. Phariseorum dicentes illi: Exi et uade hinc, quia Herodes uult te occidere.
    XXXII. Et factum est dum intraret in domum cuiusdam principis Phariseorum sabbato manducare panem.
     XXXIII. Homo quidam fecit cenam magnam.
    XXXIu. Si quis uenit ad me et non odit patrem suum.
    XXXu. Erant autem appropinquantes ei publicani et peccatores.
    XXXuI. Homo quidam habebat duos filios, et dixit adolescentior ex illis patri.
    XXXuII. Homo quidam erat diues, qui habebat uillicum.
    XXXuIII. Homo quidam erat diues, et induebatur purpura et bysso.
    XXXIX. Quis autem uestrum habens seruum arantem.
    XL. Occurrerunt ei decem uiri leprosi.
    XLI. Interrogatus autem a Phariseis, quando  uenit regnum Dei.
    XLII Dicebat autem et parabolam ad illos quoniam oportet semper orare.
    XLIII. Dixit autem ad quosdam, qui in se confidebant tanquam iusti.
    XLIu. Ingressus autem perambulabat Iericho, et ecce uir nomine Zacheus.
    XLu. Homo quidam nobilis abiit in regionem longinquam
    XLuI. Et ut appropinquauit, uidens ciuitatem, fleuit super illam.
    XLuII. Erunt signa in sole et luna.
    XLuIII. Erat autem diebus docens in templo, noctibus uero exiens morabatur in monte, qui uocatur Oliueti.
     XLIX. Duo ex discipulis ibant ipsa die in castellum.
    L. Cum autem hec loquuntur, stetit iehsu in medio eorum.





IOANNES IN PRIMA PARTE.

    I. In principio erat uerbum.
    II. Ioannes testimonium perhibet de ipso.
    III. Et hoc est testimonium Ioannis.
    Iu. Altera die uidit Ioannes Iesum uenientem.
    u. Et die tertia nuptie facte sunt.
    uI. Et prope erat Pascha Iudeorum.
    uII. Erat autem homo ex Phariseis Nicodemus.
    uIII. Post hec uenit iehsu, et discipuli eius in Iudeam.
    IX. Facta est ergo questio ex discipulis Ioannis  cum Iudeis de purificatione.
    X. Ut ergo cognouit iehsu, quia audierunt Pharisei, quia iehsu plures discipulos facit et baptizat, quam Ioannes.
    XI. uenit ergo in ciuitatem Samarie, que dicitur Sichar.
    XII. Post duos autem dies exiit inde, et abiit in Galileam, et tunc quidem uenit Nazareth.
    XIII. Et erat quidam regulus, cuius filius infirmabatur Capharnaum, In Matth.
    XIu. Et erat dies festus Iudeorum.
    Xu. Propterea persequebantur Iudei Iesum, quia hec faciebat in Sabbato.
    XuI. Post hec abiit iehsu trans mare Galilee, quod est Tyberiadis.
     XuII. Murmurabant ergo de illo Iudei, quod dixisset: Ego sum panis, qui de celo descendi.
    XuIII. Ego sum panis uiuus qui de celo descendi.
    XIX. Litigabant Iudei ad inuicem dicentes: quomodo potest hic nobis carnem suam dare ad manducandum?
    XX. Post hec ambulabat iehsu in Galilea: non enim uolebat in Iudea ambulare.
    XXI. Iam autem die festo mediante, ascendit iehsu in templum.
    XXII. Adhuc modicum tempus uobiscum sum.
    XXIII. iehsu autem perrexit in montem Oliueti.





IOANNES IN SECUNDA PARTE.

    XXIu. Ego sum lux mundi.
     XXu. Ego uado, et queretis me.
    XXuI. Quis ex uobis arguet me de peccato?
    XXuII. Et preteriens iehsu uidit hominem cecum a natiuitate.
     XXuIII. Amen amen, dico uobis, qui non intrat per ostium in ouile ouium.
    XXIX. Amen, amen dico uobis; quia ego sum ostium.
    XXX. Ego sum Pastor bonus.
    XXXI. Facta sunt encenia in Hierosolymis.
    XXXII. Erat quidam languens Lazarus a Bethania.
    XXXIII. Collegerunt ergo pontifices et Pharisei concilium.
    XXXIu. iehsu ergo ante sex dies Pasche uenit in Bethaniam.
    XXXu. In crastinum autem turba multa.
    XXXuI. Nisi granum frumenti cadens in terram mortuum fuerit.
     5 XXXuII. iehsu autem clamauit et dixit: Qui credit in me, non credit in me, sed in eum qui misit me.
    XXXuIII. Ante diem festum Pasche sciens iehsu, quia uenit hora eius.
    XXXIX. Et ait discipulis suis: Non turbetur cor uestrum.
    XL. Si diligitis me, mandata mea seruate.
    XLI. Si quis diligit me, sermonem meum seruabit.





IOANNES I TERTIA PARTE.

    XLII. Ego sum uitis uera.
    XLIII. Hoc est preceptum meum, ut diligatis inuicem.
     XLIu. Hec mando uobis, ut diligatis inuicem.
    XLu. Cum autem uenerit Paraclitus.
    XLuI. At nunc uado ad eum, qui misit me.
    XLuII. Modicum; et iam non uidebitis me.
    XLuIII. Amen amen, dico uobis; si quid petieritis Patrem in nomine meo dabit uobis.
    XLIX. Hec locutus est iehsu, et subleuatis oculis in celum.
    L. Hec cum dixisset, egressus est cum discipulis suis trans torrentem Cedron.
    LI. Una autem Sabbati Maria Magdalene uenit mane, cum adhuc tenebre essent, ad monumentum.
    LII. Maria autem stabat ad monumentum foris plorans.
     LIII. Cum esset sero die illa una Sabbatorum.
    LIu. Manifestauit se iehsu ad mare Tiberiadis.
    Lu. Cum ergo prandissent, dicit Simoni Petro.
    LuI. Et cum hoc dixisset, dicit ei: Sequere me.







S.BRUNONIS ASTENSIS EPISCOPI SIGNIENSIS COMMENTARIA IN MATTHAEUM.



PARS PRIMA.


I. [CAP. I.] Liber generationis Iesu Christi filii Dauid filii Abraham  . Quare beatus Mattheus euangelista a Christi generatione initium sumat, hanc maximam et principalem causam esse putamus, ut Saluatorem nostrum de progenie Dauid, et de tribu Iuda secundum carnem, descendisse ostendat. Incipiens itaque ab Abraham, et per Iude lineam ueniens ad Dauid, totam sibi succedentium genealogiam ex ordine texit, usquedum ueniat ad Ioseph uirum Marie, de qua natus est iehsu qui uocatur Christus. Nam et Abrahe et Dauid Christus Dominus noster promissus fuerat; et quod de tribu Iuda originem duceret, fuerat prophetatum. Dixerat enim Dominus Abrahe:  »In semine tuo hereditabo omnes gentes.« Hoc autem Apostolus exponens,  ait: »Non dixit in seminibus, quasi in multis, sed quasi in uno, et semini tuo, qui est Christus .« Iude quoque filio suo Iacob patriarcha benedicens, ait: »Iuda, te laudabunt fratres tui: manus tua in ceruicibus inimicorum tuorum; adorabunt te filii patris tui. Catulus leonis Iuda; ad predam, fili mi, ascendisti; requiescens acubuisti ut leo, et quasi leena, quis suscitabit eum? non auferetur sceptrum de Iuda, et dux de femore eius, donec ueniat qui mittendus est, et ipse erit exspectatio gentium .« In hoc quoque Euangelio sicut in sequentibus legitur , cum Herodes principes sacerdotum, et Scribas populi interrogaret, ubi Christus nasceretur, responsum illi est ab illis: »In Bethleem  Iuda; sic enim scriptum est per Prophetam: Et tu Bethlehem terra Iuda nequaquam minima es in principibus Iuda: ex te enim exiet dux qui regat populum meum Isrel.« uides ergo, quia Saluator noster Abrahe fuerat promissus, et secundum prophetarum dicta de tribu Iuda nasciturus exspectabatur. uideamus etiam quid regi Dauid de eodem dictum fuerat. Dicat hoc ipse Dauid: »Iurauit, inquit, Dominus Dauid ueritatem et non frustrabitur eam, de fructu uentris tui ponam super sedem meam .« Itemque: »Semel iuraui in sancto meo, si Dauid mentiar, semen eius in eternum manebit .« Ecce enim  non solum promittitur, uerum etiam iuratur, quod de stirpe Dauid secundum carnem Christus oriatur. Unde non immerito factum est, ut pluribus in locis filius Dauid Christus uocetur. Hoc enim et pueri clamabant: »Osanna filio Dauid, benedictus qui uenit in nomine Domini .« Hoc et mulier Chananea dicebat: »Miserere mei, fili Dauid .« Unde ipse quoque Iudeos interrogans, ait: »Quid uobis uidetur 6 de Christo? cuius filius est? Dicunt ei, Dauid .« Quis igitur Christum esse aliquem credere posset, nisi prius eum de stirpe Dauid certissime natum esse constaret? Merito igitur euangelista de Christo locuturus, statim in principio sue locutionis eum de semine Abrahe, de tribu Iuda, et de progenie  Dauid natum esse ostendit  . Ostensa autem causa, cur tale exordium euangelista suscepit; Iudeis et hereticis, ceterisque respondeamus, quibus hanc eamdem causam nichil ad rem pertinere uidetur, nisi filium Ioseph Christum esse credamus. Non enim hoc loco Marie, sed Ioseph generatio texitur. Quid enim ad Christum pertinet, quod Ioseph probatur esse filius Dauid, cum non de Ioseph, sed de Maria natus sit Christus? Sicut enim secundum diuinitatem Saluator noster nullam habuit matrem, ita et secundum humanitatem nullum habuit patrem. Audiant ergo isti hoc quod in lege precipitur, ut uidelicet omnes uiri ducant uxores de tribu et cognatione sua, et cuncte femine maritos de eadem tribu accipiant, ut hereditas permaneat  in familiis, nec sibi commisceantur tribus, sed ita maneant, ut a Domino separate sunt  . Probatum est ergo legis testimonio, uirginem Mariam atque Ioseph de eadem tribu et cognatione fuisse: neque enim aliter secundum legem coniungi potuissent, nisi de eadem tribu ambo fuissent. Si enim aliquis mihi obiiciat  , multos de alia quoque, et non tantum de propria tribu duxisse uxores; respondeo, non solum hoc, sed et multa alia plerumque contra legem Iudeos fecisse; Ioseph uero contra legem agere non poterat, utpote qui iustus erat, et Deum in omnibus offendere timebat. Hec autem lex, etsi fortasse non ad plenum ab aliis  custodiebatur; ab illis tamen mulieribus custodiri necessarium erat, que quoniam fratres non habebant, parentibus suis in hereditatem succedebant. Sicut precipit Moyses, imo Dominus per Moysem; ut si aliquis sine filiis defunctus fuerit, ad filias eius transeat illius hereditas. Que si de alia tribu maritos acciperent, hereditatem quoque in aliam tribum transire oporteret. Tales ergo necesse est, aut de sua tribu accipere, aut omnino uiros non accipere; ne si de alia accipiant, possessiones et hereditates commisceantur: quod quidem nullatenus fieri licet. Unde manifestum est, beatissimam uirginem Mariam, que nobilissima heres parentibus suis in hereditatem successerat , neminem de  alia tribu coniugem accipere potuisse. Sed fortasse dicis eam non habuisse hereditatem. Lege ergo in Leuitico, cap. XXu, et inuenies quod nemo hereditatem suam ex toto uendere poterat, etsi usum eius uendere potuisset. ueniente namque Iubileo, omnis hereditas ad proprium Dominum reuertebatur. Quomodo ergo sine hereditate esse poterat, que ex tam nobilissimis parentibus orta fuerat? His ergo rationibus manifestissime comprobatur, et Ioseph, et beatam uirginem Mariam de eadem tribu fuisse. Sed ideo per Ioseph euangelista generationem texere uoluit, quoniam usus est sanctarum Scripturarum, ubique per uiros, nusquam per mulieres generationis seriem ordinare. Omnes ergo generationes ab Abraham usque ad Dauid, generationes  XIu, et a Dauid usque ad transmigrationem Babylonis, generationes XIu, et a transmigratione Babylonis usque ad Christum, generationes XIu. Hoc autem uerum, si una eademque persona bis numeretur  , sitque alterius generationis initium que alterius finis fuerat: aliter autem non procedit. Christi autem generatio sic erat.

II.  Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto.

Primum autem querendum est cur beata Maria desponsata fuerit? que ante partum uirgo, in partu uirgo, post partum uirgo, nunquam uirum cognitura erat. Multe ex hoc rationes reddi possunt. Si  enim uirum non habuisset et grauida uidereretur, nulla excusatio subuenire posset, ut quasi adultera non lapidaretur. Quis enim ei  crederet sine uiro concepisse? Quis ei crederet, de Spiritu sancto eius uterum intumuisse? Erat enim hoc inusitatum, inauditum, et sine exemplo. Melius ergo fuit ut semper uirgo, ad tempus non uirgo putaretur, quam ut accusata secundum legem lapidaretur. Non enim uiolatur uirginitas falsa opinione. Occiditur autem innocens plerumque falsa accusatione. Poterat enim Dominus et aliter matrem suam, non solum ab iniusta damnatione, uerum etiam a falsa 7 opinione defendere, si uellet. Cur autem hoc magis uoluerit, ipse scit, non ego. Sic ei placuit: placeat ergo et nobis. Indigebat preterea uiri auxilio multis modis uirgo Maria; quoniam secundum Dei dispositionem in Bethlehem paritura erat; et eam  simul cum filio in Aegyptum fugere oportebat. Sic enim a Domino fuerat dispositum, sic a prophetis antea nunciatum; sic futurum erat, et mutari non poterat. Hec est ergo causa, cur desponsata fuerat  . Cum autem esset desponsata mater eius Maria Ioseph, antequam conuenirent, inuenta est in utero habens de Spiritu sancto. Queris fortasse, qualis mater? quere prius, qualis filius? Non habet filius in hominibus parem: non habet mater in mulieribus similem. Speciosus ille pre filiis hominum: speciosa illa, quasi aurora consurgens. Fecit ille matrem suam; quod nemo alius fecit: peperit illa filium, et uirgo permansit; quod nulla alia fecit. Fuit ille antequam natus: non fuit ista antequam filius. Quid enim horum mirabilius tibi esse uidetur?  Utrumque mirabile est; quia neutrum nec prius, nec postea factum est. Antequam conuenirent, inquit, inuenta est in utero habens de Spiritu sancto. Quid est, antequam conuenirent  ? Antequam simul in in una domo habitarent: nondum enim conuenerant, nondum simul habitabant; ille in sua, et illa adhuc in sua domo manebat. Et tamen inuenta est in utero habens de Spiritu sancto. Quererem ego a quo inuenta fuisset, si talem inuenire difficile esset? Multa enim signa sunt, quibus grauide mulieres cognoscuntur. uidebatur igitur grauida ab his qui ei familiares erant  : nemo tamen eam in aliquo suspectam habebat, quoniam desponsatam esse sciebant. Intellexit hoc tandem et Ioseph, et sponsam  suam grauidam esse cognouit. Mirabitur ergo, et circa sponsam suam zelotypia  mouebatur. Quid faceret? prodere eam timebat, ne occideretur.  Dimittere eam cogitabat, quod et sibi facile, nec illi periculosum esse sentiebat. Daret enim ei libellum repudii: sic enim precipit lex. Hoc est autem quod sequitur: Ioseph autem uir eius, cum esset iustus, et nollet eam traducere, uoluit occulte dimittere eam. Quia enim iustus et sanctus erat, potius eam occulte dimittere, quam accusare uolebat. Nolebat enim eam traducere in domum suam  , quia uidebat grauidam esse non de suo. Hec autem eo cogitante, ecce angelus Domini in somnis apparuit ei dicens: Ioseph fili Dauid, noli timere accipere Mariam coniugem tuam. Cum, inquit, ita cogitaret, cum his angustiis estuaret, cum quid faceret, dubitaret, ecce angelus Domini, ecce nuntius celestis; ecce Gabriel  consiliator uirginis, eiusque conscius  castitatis, cui hec secreta commissa erant, cui hec mysteria reuelata fuerant, apparuit Ioseph in somnis. Et bene quidem in somnis. Si enim Ioseph non dormisset, si extra se non fuisset, si mentis oculos apertos habuisset; si solem, qui iam in Maria oriebatur, Spiritu sancto reuelante, cognouisset; procul dubio nichil tale cogitare potuisset. Audiamus autem quod angelus dixerit: Ioseph, fili Dauid, noli timere accipere Mariam coniugem tuam. Noli, inquit, timere, noli dubitare, tolle hanc zelotypiam, pelle suspicionem; non est ut cogitas; nondum cognoscis hanc uirginem; nondum bene uidisti Mariam coniugem tuam. Ipsa enim est templum Dei; ipsa est porta celi; ipsa est domina tua, quam putas esse sponsam tuam: accipe ergo eam  iam nunc quasi dominam; accipe eam non tibi traditam, sed commendatam; sis ei obediens ut seruus, non imperans ut maritus. Quare hoc? uis audire quare? Quia quod in ea natum est, de Spiritu sancto est. Sufficiat hoc audire, sufficiat et credere: non queramus, qualiter de uirgine incarnatus, et qualiter de Spiritu sancto natus est Christus. Credidit enim uirgo, et concepit: hoc enim testatur Elisabeth: »Beata, inquit, que credidisti, perficientur ea que dicta sunt tibi a Domino .« Credidit uirgo, et operante Spiritu sancto, uerbum  caro factum est. Pariet autem filium, et uocabis nomen eius Iesum. Quare autem tali nomine uocetur, protinus subinfertur, cum ait: Ipse enim saluum 8 faciet populum suum a peccatis eorum. Manifestum est ergo, quod iehsu Saluator, interpretatur  . Hoc autem totum factum est, ut adimpleretur quod dictum est a Domino per prophetam dicentem: Ecce uirgo in utero habebit et pariet filium, et uocabunt nomen eius Emmanuel, quod est interpretatum nobiscum Deus. Hoc enim Iudei falsa calumniantes in codicibus suis, non uirginem sed iuuenculam inueniri dicunt  . Quibus nos e contra respondemus: Si non uirginem sed iuuenculam intelligere uolunt, nunquid hoc signum, uel mirandum aliquid esse putant, si quando iuuencula pariat? Signum enim  esset, si anus peperisset. Unde etiam partus Sare et Elisabeth pro miraculo habetur: Si uero iuuencula pariat, nullum signum esse putatur; hoc enim usitatissimum est. Hoc autem quare dixerit, attende. Isaias enim in eo loco, ubi ista scribit, sic ad Achaz loquitur dicens: »Pete tibi signum a Domino Deo tuo in profundum inferni, siue in excelsum supra. Et dixit Achaz, non petam et non tentabo Dominum;« dixitque Isaias: »Audite ergo, domus Iacob. Nunquid parum uobis est, molestos esse hominibus, quia molesti estis et Deo meo? Propter hoc ipse Dominus dabit uobis signum.« Sed quod signum? »Ecce uirgo concipiet et pariet filium .« Si ergo iuuenculam parere, signum non est; ut uirgo intelligatur, necesse est. Corrigite ergo libros  uestros, Iudei, quos inuidiose falsatos fuisse non dubitamus  . uocatum autem nomen eius Emmanuel, id est nobiscum Deus: quoniam etsi secundum diuinitatem ubique est, corporaliter tamen in Iudea ad tempus conuersatus est. Unde per Ieremiam dicitur:  »Hic est Deus noster, et non estimabitur alius aduersus eum, qui adinuenit omnem uiam scientie, et dedit illam Iacob puero suo, et Isrel dilecto suo: post hec in terris uisus est, et cum hominibus conuersatus est.«

Exsurgens autem Ioseph a somno fecit, sicut precepit  ei angelus Domini; et accepit coniugem suam, et non cognoscebat eam, donec peperit filium suum primogenitum, et uocauit nomen eius Iesum. Oportet autem nos etiam hic Iudeis et hereticis respondere, qui beatam uirginem Mariam alios filios de Ioseph habuisse contendunt; quoniam hic dicitur: non cognoscebat eam, donec peperit filium suum primogenitum. Si enim aliquis dicat: Scio quia non habebo filios, donec uxorem accipiam; nunquid ideo consequens est, ut accepta uxore filios habeat? Multi enim habent uxores qui filios non habent. Nullam ergo consequentie necessitatem facit hoc in loco donec aduerbium  . Tota enim intentio euangeliste hec erat, ut ista dicendo, filium Ioseph, Christum non esse monstraret. Putabatur enim Christus  filius Ioseph, sicut alius euangelista testatur, dicens: »Et erat iehsu incipiens quasi annorum XXX, ut putabatur, filius Ioseph .« Hanc ergo falsam opinionem euangelista Mattheus delere intendebat dicens. Et non cognoscebat eam, donec peperit filium suum primogenitum. Sed non aduertebat has hereticorum sagittas, quas ipsi contra hec iaculantur, propter unam particulam obscure positam, quam excecati peruerse intelligunt. Hoc autem et aliter probare nituntur, dicentes: eum primogenitum dici non posse, nisi alii eius fratres post eum sequerentur, quorum relatione primogenitus diceretur. Quod si ita esset, nulla primogenita Domino offerri potuissent. Precipit enim Moyses   ut omnis primogenitus filius post unum mensem Domino  offeratur. Et quidem ille qui post unum mensem offertur, nondum alios fratres habet, quorum relatione primogenitus dicatur. Quare ergo quasi primogenitus offertur qui nullum fratrem habet, et utrum aliquando habiturus sit, penitus ignoratur. Manifestum est igitur, primogenitum non fratrum sequentinm relatione dici, sed quia de matris utero primus processit, siue alii postea sequantur, siue non sequantur. Sed fortasse non tantum primogenitum, sed et primum calumniaris. Audi ergo quid per 9 Moysen Dominus dicat: »Quidquid primum erumpit e uulua omnis carnis, meum erit  .« Si ergo primum hoc in loco relatiuum est, et per se dici non potest; quomodo statim post unum mensem  offerebatur, quod utrum primum esset, adhuc  nesciebatur? Quid enim, si mater confestim post primum partum moreretur? Quid, si de ea, quod fieri sepe uidemus, filius ulterius non nasceretur? Consequens enim esset, ut illi, qui quasi primi uel primogeniti Domino oblati fuerant, quos etiam quibus nominibus uocentur, non habemus, neque primi neque primogeniti dicerentur. His igitur aperte monstratur, quod etiam unigenitus, primogenitus dici potest.

III. [CAP. II.]  Cum ergo natus esset iehsu in Bethlehem Iuda in diebus Herodis regis, ecce Magi ab Oriente uenerunt. Non uacat a mysterio, quod beata uirgo Maria, relicta patria ciuitate et domo, filium suum in Bethlehem parere uenit. Bethlehem enim domus panis interpretatur  . iehsu autem  de se ipso loquitur, dicens: »Ego sum panis uiuus, qui de celo descendi .« Dignum ergo fuit ut panis uiuus in domo panis nasceretur, cuius Christi natiuitas fuerat causa, ut sic uocaretur. Neque enim ideo Christus in ea natus est, quia sic uocabatur, sed ideo ipsa sic uocata est, quia Christus in ea oriebatur. Simus ergo et nos Bethlehem, simus domus panis: qui enim domus panis non fuerit, fame interibit. Hoc enim ipse Dominus ait: »Nisi manducaueritis carnem filii hominis, non habebitis uitam in uobis .« Suscipiamus itaque Christum in domo nostra, suscipiamus eum in mente et in pectore nostro. Oriatur in nobis: ipse enim est uia, ueritas, et uita: ipse est sapientia et iustitia. Ipse igitur oriatur in nobis, quoniam ista  nascuntur et edificantur in nobis. Sequitur: Ecce Magi ab Oriente uenerunt. Quare ab Oriente  ? Quia iam interius illuminati fuerant, et iam sol iustitie eorum mentes illustrauerat. Sed ubi uenerunt? Hierosolymam. Et quid dicebant? Ubi est qui natus est rex Iudeorum? Unde hoc scitis? Quis hoc uobis indicauit? Aiunt illi: uidimus enim stellam eius in Oriente, et uenimus adorare eum. Isti enim sunt primitie  gentium: isti prius ex gentibus in Christum crediderunt: his non terra, sed celi Christi natiuitatem predicauerunt. Et in his quidem completum est illud quod dicitur: »Celi enarrant gloriam Dei  ;« credunt autem isti celo non loquenti, sed nouam stellam ostendenti. Iudei uero  credere nolunt Christo predicanti, prophetias exponenti,  mortuos suscitanti, cecos illuminanti, et alia miracula facienti. Sed nunquid ista stella uidebatur ab omnibus? Si enim ab omnibus uideretur, nequaquam se eam in Oriente uidisse dicerent, que non solum in Oriente appareat. Factum est autem, ut uisa stella, quidquid per eam significabatur, mox intelligerent, non tamen astrologica artis demonstratione  , sed sancti Spiritus illustratione. Christum igitur in stella querebant, quem diuina inspiratione per stellam significari intelligebant. Hoc enim et Baalam significauerat dicens: »Orietur stella ex Iacob,« et exsurget homo de Isrel  . Est igitur Christus et homo et stella; stella in significatione, homo in ueritate; stella gentibus, homo Iudeis. Gentes eum in stella sequuntur, et illuminantur:  Iudei hominem tantum eum esse putant et excecantur. Unde ipse quoque ait: »In iudicium ego ueni in hunc mundum, ut qui non uident uideant, et qui uident ceci fiant .«--- Audiens autem Herodes rex turbatus est, et omnis Hierosolyma cum illo. Magna quidem erant que dicebantur; sed quia letitiam sonabant, et totius regni gloriam innuebant, non utique perturbari, sed letari et Herodes, et omnis Hierosolyma debuisset. Sic enim infirmi oculi uiso lumine perturbari solent. Bene autem isti tales in prophetarum libris per illas aues significantur, quas dies excecat, et nox illuminat. Sed quis non letetur, quod puer noster adhuc in cunabulis uagit, et rex terre cum toto regno suo timore dissoluitur? Ne timeas miser: non enim ad  hoc uenit, ut regnum tibi auferat, sed ut omnibus de regno expulsis regnum restituat. Sequitur: Et congregans omnes principes sacerdotum, 10 et Scribas populi, sciscitabatur ab eis, ubi Christus nasceretur. At illi dixerunt ei: In Bethlehem Iude; sic enim scriptum est per Prophetam: Et tu Bethlehem terra Iuda, nequaquam minima est in principibus Iuda: ex te enim exiet dux, qui regat populum meum Isrel. Turbatus enim Herodes quiescere non potest; angitur, et ne ex improuiso capiatur, principes sacerdotum, et scribas populi uocat; ubi Christus nascatur, inquirit. Dicitur ei: in Bethlehem Iude. Timor additur timori; et qui Magorum uerbis perturbatus fuerat, iterum scribarum et sacerdotum responsione  terretur. Quomodo enim terreri non poterat qui tantum terrena sapiens, regnum amittere timebat, dum suo tempore Christum natum esse audiebat, quem  prophetarum testimonio uenturum esse credebat? Tunc Herodes, clam uocatis Magis, diligenter didicit ab eis tempus stelle que apparuit eis. Hoc autem ideo faciebat  , ut si Christum inuenire non posset, saltem natiuitatis eius tempore cognito, qui solus occidi non poterat, simul cum ceteris eiusdem etatis pueris necaretur. Non enim intelligis, Herodes, non intelligis quod tibi per Moysen a Domino dicitur  : »Non coques hedum in lacte matris sue,« id est non occides Christum infantem, et ad uirginis matris ubera pendentem. Et mittens eos in Bethlehem, dixit; ite et interrogate diligenter de puero, et cum inueneritis, renuntiate mihi, ut et ego ueniens adorem eum. Nihil proficis, nichil hac tua calliditate agis. Non est consilium, nec sapientia,  nec fortitudo contra Dominum  . Qui cum audissent regem, abierunt: et ecce stella, quam uiderant in Oriente, antecedebat eos, usque dum ueniens staret super ubi erat puer. uidentes autem stellam gauisi sunt gaudio magno ualde. Recedunt Magi ab Herode et uident stellam, quia et illi qui a diabolo separantur, uident iustitie lumen. Sed quare eos antecedit stella, nisi ut uiam eis ostendat, et ad puerum ducat? Sequuntur igitur eam: ueniunt Bethlehem: stat supra domum illam in qua erat uirgo Maria: stat supra stellam; Maria enim stella maris  interpretatur. Stella itaque filius, stella et mater: stella oritur de stella; sed maior que oritur quam illa de qua oritur. Unde et merito supra stare uidetur. Non dixit supra puerum. Sed quid  dfxit? Supra, ubi erat puer. Ubi enim erat puer, nisi in sinu Matris? Stabat ergo stella, et clamabat; habet enim linguam suam. Ne enim longe petamus exempla, sic illa stella loquebatur Magis, sicut iste littere loquuntur nobis: Significando igitur loquebatur, sed quid significabat? quid dicebat? uis audire quid? Hic est puer: hec est Mater pueri: hic eum querite, hic inuenietis: hic in paruo corpusculo latet, qui ubique est et omnia replet. Hoc est enim quod dicit. uidentes autem stellam, gauisi sunt gaudio magno ualde. Quid est enim uidentes stellam, nisi uidentes et intelligentes quid eis significabatur et dicebatur per stellam? non enim magnum gaudium est uidere stellas. Nam et solem et lunam  sepe uidemus, et non multum uidendo gaudemus. Gaudebant igitur non propter stellam, sed propter stelle significatum. Et intrantes domum, inuenerunt  puerum cum Maria matre eius, et procidentes adorauerunt eum. Et apertis thesauris suis, obtulerunt ei munera, aurum, thus et myrrham. Quanta tunc exsultatio tibi fuerit, o uirgo beatissima, quis cogitare ualeat? quoniam eum, quem nuper genueras, iam quasi dominum adorari uidebas. Suscipe prima munera filii tui; suscipe tributa que ei soluuntur; et que aliis tributa soluere ueneras, tu prius ab aliis tributa suscipias. Ad hoc enim, ut Lucas ait , uenerat Ioseph in Bethlehem, ut ipse quoque sicut ceteri, profiteretur et obligaret se tributa persoluere, eo quod esset de domo et familia Dauid. Unde manifestum est quod secundum familias tributa soluebantur, omnesque eiusdem familie propter hoc munus conueniebant: siquidem Ioseph et Maria,  quia erant de familia Dauid, in Bethlehem uenire necessarium fuit, ubi illa familia habitabat. Sed quare tria  munera obtulerunt, nisi ut Trinitatis mysterium reuelarent? Primum enim munus offerimus credendo in Patrem, secundum in Filium, tertium in Spiritum sanctum. Hec tria munera nobis sufficiunt. Qui hec non offert, a Christo non recipitur. Hec est igitur causa quare tria munera Domino obtulerunt; si enim uel plus, uel minus offerrent, fidem catholicam non tenerent. Quid autem per aurum significari putamus, nisi illam, que ceteris maior est, et latius fulget, regiam potestatem? Aurum igitur Christo offerimus, quia omnium regem eum esse 11 credimus. Offerimus autem et thus, quia Deum esse confitemur. Thus enim in sacrificiis etiam gentiles  diis suis offerre consueuerant. Myrrham quoque offerimus, quia sic illum Deum esse credimus, ut hominem, et mortalem esse non dubitemus; myrrha enim, ne corrumperentur, olim mortuorum corpora condiebantur. Quia ergo Christo obtulimus sua, offeramus ei et nostra. Quod enim Regem, et Deum, et hominem eum esse credimus, suum est: nostra uero sunt que nobis ab eo donata sunt. Habet enim Ecclesia aurum in sapientia; thus uero in sancta et bene Deo redolente conuersatione; myrrham autem in amaritudine penitentie et carnis mortificatione. Aurum igitur offerunt doctores; thus martyres et confessores; myrrham iam penitentes peccatores. In aliis itaque aurum fulget, in aliis thus suauiter redolet, in aliis myrrha sapienter amarescit. Quid  alliud Deo offerre possumus? Omnis nostra oblatio in his tribus muneribus continetur. Talia igitur munera obtulerunt Magi, in quibus et fidei ueritatem et totam Ecclesie disciplinam significabant. Et responso  accepto in somnis, ne redirent ad Herodem, per aliam uiam reuersi sunt in regionem suam. Reuertamur igitur et nos per aliam uiam in regionem nostram, quia per illam, qua exiuimus, redire non possumus Hoc enim et filiis Isrel de Aegypto exeuntibus precipitur, ut per eamdem uiam non reuertantur [. 1Kb] . Regio namque nostra paradisus est, regio nostra est terra uiuentium [. 1Kb] : ibi enim habitauerunt parentes nostri: inde exierunt. Sed qua uia? Utique per superbiam, per inobedientiam, per uanam gloriam, per gule intemperantiam: per hanc autem uiam in patriam redire non possumus. Alia ergo querenda est, qua in patriam reuertamur. Hec autem uia Christus est; ipse enim ait: »Ego sum uia, ueritas et uita; nemo uenit ad Patrem nisi per me .« Inuenimus  uiam, curramus per eam, si recto itinere in patriam redire uelimus. Per hanc enim ille currit, qui eius precepta custodit. Diliges Dominum Deum tuum ex toto corde tuo, et proximum tuum sicut teipsum; hoc ipse precipit; hoc tibi sufficit custodire; ne queras amplius; hec uia in patriam te reducit.

Iu. Qui cum recessissent, ecce angelus Domini apparuit in somnis Ioseph dicens: Surge, et accipe puerum, et matrem eius, et fuge in Aegyptum, et esto ibi usque dum dicam tibi: futurum est enim, ut Herodes querat puerum ad perdendum eum  . Quomodo enim completis diebus purificationis Ierusalem Christus in templo offerri potuit, si statim ut Magi recesserunt in Aegyptum fugiens abiit  ? An fortasse tandiu Magi in Bethlehem morati sunt,  donec simul cum puero et matre eius Ioseph de Ierusalem post purificationem reuerteretur? Sed melius mihi uidetur esse ut sic dicatur: Qui cum recessissent, aliquanto post tempore euoluto, et omnibus, que secundum legem debebantur, expletis, ecce angelus Domini apparuit in somnis Ioseph dicens: Surge, et accipe puerum, et matrem eius, et fuge in Aegyptum. Adhuc enim omnia quieta erant: adhuc Herodes Magos exspectans, nondum sui cordis malitiam reuelabat. Unde et secure uadunt in Ierusalem, ut Legis mandata perficiant. Inde uero in Aegyptum fugere iubentur, ubi Abraham, et Iacob, et filii Isrel peregrinati sunt. Hoc enim propheta predixerat dicens: »Ecce Dominus ascendet super  nubem leuem, et ingredietur Aegyptum ,« et corruent omnia simulacra eius. Nubes enim leuis, et nullius corruptionis pondere grauis est uirgo Maria, que in Aegyptum Christum portauit, ut lux in tenebris luceret, et populus, qui sedebat in  tenebris lucem uideret. Qui consurgens accepit puerum, et matrem eius nocte, et recessit in Aegyptum, et erat ibi usque ad obitum Herodis. Ecce fugit Christus, et in nocte fugit, ut fuga, que per se difficilis est, noctis obscuritate difficilior fiat. Si ergo Christus fugit Herodem, quanto magis nos diabolum, et membra eius fugere oportet? Nulla itineris difficultate terreamur, quia melius est duro labore fatigari, quam ab hostibus necari: arcta enim et angusta uia est, que ducit ad uitam. uerumtamen nec semper est fugiendum, nec semper est resistendum: sed pro temporis et negotii qualitate, et hoc, et illud fieri oportet. Nam et sancti aliquando fugiebant, aliquando hostibus sponte occurrebant. Ipse quoque Saluator noster, qui nos de ciuitate in ciuitatem  fugere precepit, cum et ipse, si uellet, fugere potuisset, sponte sua tempore passionis hostibus occurrit  . Non igitur timore mortis, si iustam et utilem 12 fore putamus, sed timore peccandi et uisibiles et inuisibiles hostes fugere debemus. Quare autem Christus in Aegyptum fugerit, euangelista subinferens ait: Ut adimpleretur quod dictum est a Domino per prophetam dicentem: Ex Aegypto uocaui filium meum: si enim in Aegyptum non isset, ex Aegypto uocari non potuisset. Sic igitur impleta est prophetia, et utilitas prophetie. Tunc Herodes uidens, quod illusus esset a Magis, iratus est ualde: et mittens occidit omnes pueros, qui erant in Bethlehem, et in omnibus finibus eius a bimatu et infra, secundum tempus quod exquiesierat a Magis. Quoniam  enim Herodes prophetarum oraculo in Bethlehem nasciturum Christum audierat. Ideo omnes pueros, qui erant in Bethlehem, et in omnibus finibus eius occidit, ut quia unum inuenire non poterat, unum simul cum ceteris interficeret. Sed quare a bimatu et infra? Quia secundum Magorum responsionem  , Christum huius etatis esse sciebat. Preoccupatus enim aliis negotiis, cum iam pene duo anni transissent, et Magi ad eum non reuerterentur, se illusum esse intelligens, ualde iratus, omnes hos pueros occidere iussit. Tunc impletum est, quod dictum est per Ieremiam prophetam dicentem: uox in Rama audita est, ploratus et ululatus multus, Rachel  plorans filios suos, et noluit consolari, quia non sunt. Rama enim interpretatur excelsa  . Illa igitur uox auditur in Rama. que multum exaltata pre sua magnitudine longe, lateque diffunditur. Multus enim ploratus multusque ululatus ibi erat, ubi tot matres, tot parentes, tot homines utriusque sexus, uisa tanta crudelitate, etiamsi uellent, uoces cohibere non poterant. Quare autem Rachel filios suos plorare dicitur, cum utique non filii Rachel, quantum ad litteram, sed filii Lie sororis eius omnes isti fuerunt? Iudas enim non Rachel, sed Lie filius fuit, in cuius tribu hec cedes tam immensa facta est. Sed quia Rachel interpretatur ouis, et significat sanctam Ecclesiam, que ouinam simplicitatem imitatur, non immerito filii Rachel esse dicuntur, qui quasi agni  innocentes et sine uoce, iugulantur. Denique cuius filii sunt agni? nonne ouis? Sunt igitur filii Rachel. Si quidem illa est ouis, et isti agni. Plorat autem Rachel, id est, sancta Ecclesia usque hodie filios suos, quia quamuis ad requiem eos ire intelligat; dolet tamen, quia corporaliter ab ea separantur. Sic autem dolebant et illi, quibus Dominus ait: »Et uos nunc quidem tristitiam habetis; iterum autem uidebo uos, et gaudebit cor uestrum .« Et quamuis multo melius quam fuerant sint , ad tempus tamen consolationem non recipit, quoniam in hac uita non sunt.

u.  Defuncto autem Herode, ecce angelus Domini apparuit in somnis Ioseph in Aegypto dicens: Surge, et accipe puerum, et matrem eius, et uade in terram Isrel;

defuncti sunt enim qui querebant animam pueri. Qui consurgens accepit puerum, et matrem eius, et uenit in terram Isrel. Plana sunt hec: si exponantur, difficiliora reddi possunt. Quod enim in patriam suam reuertitur iehsu, nos quoque in patriam nostram festinare admonet. Audiens autem quod Archelaus regnaret in Iudea pro Herode patre suo, timuit ille ire. Iudeam enim Ierusalem dicit, et ea que a tribu Iuda in circuitu possidebantur. Diuisum igitur erat regnum, et iam a pluribus regebatur  . Et admonitus in somnis secessit in partes Galilee; et ueniens habitauit in ciuitate que uocatur  Nazareth, ut adimpleretur quod dictum est per prophetam: Quoniam Nazareus uocabitur. Nazarenus enim dictus est Christus a Nazareth: Nazareus uero  , 13 quia Deo ab infantia consecratus est. uerumtamen cum et Nazareus interpretetur mundus, et Nazareth munditie, non incongrue et Nazareus et Nazarenus a Nazareth dici possunt. A quo enim, nisi a munditiis, deriuatur mundus? Bene autem Nazareus dicitur Christus, quia non solum ipse est mundus, uerum etiam sine ipso nichil est mundum.

uI. [Cap. III.] In diebus autem illis uenit Ioannes Baptista predicans in deserto Iudee, dicens: Penitentiam agite, appropinquauit enim regnum celorum. In diebus, inquit, illis, quibus in Nazareth iehsu habitabat; non autem in illis, quibus de Aegypto reuersus  fuerat, cepit predicare Ioannes Baptista: Dicit enim Lucas euangelista quod quinto decimo anno Tiberii Cesaris Ioannes predicare cepit  . Sed ubi predicabat? In deserto Iudee; et quid dicebat? Penitentiam agite. Quare hoc? quia appropinquauit regnum celorum. uidemus igitur quia desertum Iudea uocatur: hoc enim ipse Dominus significans ait: »Ecce relinquetur uobis domus uestra deserta   .« Desertum enim non est hominum habitatio, sed est ferarum et animalium ratione carentium. Si enim rationem Iudei habuissent, Dominum suum non occidissent. At uero nisi fere essent; leones, dracones, canes, et unicornes non dicerentur. In deserto igitur Ioannes predicabat,  quia feras, et belluas ad fidem uocabat. Dicebat autem; penitentiam agite, ut a peccatis soluti a terreno regno, in regnum celorum transferamini. Appropinquauit enim regnum celorum, quia uobiscum, et inter uos habitat Rex angelorum. Agite igitur penitentiam; mundamini a peccatis, ut huius tanti Regis, et regnum et populus esse possitis. Sed quis est iste Ioannes qui tam bene predicat? Hic enim est ille de quo dictum est per Isaiam prophetam dicentem: »uox clamantis in deserto: Parate uiam Domini; rectas facite semitas eius .« uox enim uocatur Ioannes, quia uerbum uocatur Christus  . Sicut enim Ioannes precedit Christum,  ita uox precedit uerbum: statim enim ut ex ore loquentis sonus qualiscunque procedit, uox est: uerbum autem nondum est; quia omne uerbum significat aliquid. Precedit igitur uox, sequitur uerbum; merito ergo precursor Domini Ioannes uocatur, quoniam et nascendo, et predicando, et moriendo, et ipsa sui nominis appellatione, Christum precedit. Denique uerbum Dei, quod in pectore meo est, nisi uocis indumento, neque intelligi, neque ad te transire potest. Sic igitur uerbum Dei nec indiget indumento uocis ut intelligatur, quomodo prius indigebat indumento carnis ut uideretur. Unde et uerbum caro factum est, et habitauit in nobis. Quid est autem uiam Domini parare, et semitas eius rectas facere, nisi uirtutes et  bona opera diligere, tenere, sequi, et totis uiribus amplecti? Ipse autem Ioannes habebat uestimentum de pilis camelorum, et zonam pelliceam circa lumbos suos: esca autem eius erat locusta, et mel siluestre. In hoc enim beatus Ioannes apertissime demonstrat quam pro nichilo mundum istum omnesque eius blanditias duceret, qui tam uilissimo indumento ciboque utebatur: sola enim uite huius necessaria querebat, qui sic uiuere disposuerat. Huius enim exemplum illi sequuntur qui dicunt: Habentes uictum et uestitum, his contenti simus  . Preterea quia penitentiam predicabat; qualiter penitentes uiuere debeant, eis in seipso regulam dabat. Locusta autem mundum animal est, et lege non prohibetur;  etsi eiusmodi cibus modo in usu  non habeatur. Tunc exibat ad eum Hierosolyma, et omnis Iudea; et omnis regio circa Iordanem, et baptizabantur ab eo in Iordane, confitentes peccata sua. uidens autem multos Phariseorum et Sadduceorum uenientes ad baptismum suum, dixit eis; progenies uiperarum quis demonstrauit uobis fugere a futura ira  ? uiperarum enim hec natura dicitur esse  , ut quando femina concipit, masculum interficiat, quando uero parit, ipsa nichilominus a filiis occidatur; neque enim exspectant, ut assueto nature ordine oriantur, sed rupto matris utero uiolenter foras erumpunt. uipera igitur Synagoga est  , que uirum suum  Saluatorem nostrum, nam et ipse serpens uocatur  , postquam ad eam uenit, postquam eam suo semine impregnauit, totamque euangelice predicationis sementem in eam effudit, illa sicut uipera, sicut uenenosa et impia contra eum assurgens, eum 14 interfecit. Huius autem filii isti sunt, qui matris nequitiam fugientes, ad penitentiam ueniunt, et de ipsius impio uentre exire nituntur. Huius filii et Apostoli fuerunt  , qui exstincta matre, ex eius utero progredientes, ubique terrarum Euangelium predicauerunt. Ex hoc autem utero et Apostolus letabundus egrediens ait: »Cum autem placuit ei, qui me segregauit ex utero matris mee, et uocauit per gratiam suam,« et cetera . Et isti quidem Synagogam occiderunt, quia perpetue morti  eam damnauerunt. Sic igitur ex impia matre boni filii oriuntur; quibus nunc dicitur: progenies uiperarum; sed iam nunc dissimiles a natura uiperarum, quis demonstrauit uobis fugere a futura ira? Facite ergo fructum dignum penitentie: illa enim penitentia sine fructu est, que in nullo bono opere se manifestat, qualis est. Sicut enim bone arbores commendantur fructu, ita et digne penitentes bonis operibus commendantur. Quis enim eum penitere dicat, qui adhuc id ipsum agit, unde se penitere dissimulat  ? Et ne uelitis dicere intra uos: Patrem habemus Abraham, talis enim cogitatio falsam securitatem et inutilem parit. Non enim sufficit uobis quod Abrahe filii estis, nisi Abrahe opera faciatis, et eius fidem teneatis. Dico enim uobis, quoniam  potens est Dominus de lapidibus istis suscitare filios Abrahe. Unde manifestum est quod filii Abrahe non secundum carnem  , sed secundum fidem dicuntur. Si enim secundum carnem dicerentur, qui ex eius carne non essent, eius filii dici non possent. Suscitantur autem de lapidibus filii Abrahe,  quia gentiles prius lapidei, duri, et infructuosi Abrahe filii facti sunt, eius fidem, et opera imitantes. Iam enim securis ad radicem arboris posita est: securis Christus  arbor synagoga: prope est igitur ut succidatur, cui ad radicem iam securis posita est. Exspectat tamen adhuc, ut uideat si fecerit fructum bonum. Hoc enim ficus illa significauit  , cui Dominus maledixit, quoniam fructum non habebat, et  aruit. Qui igitur toti arbori non pepercit, quomodo uni ex ramis parcet? Ne dicas itaque intra te; filius sum Abrahe: sed fac illius opera, ne ab eius radice  simul cum ceteris succidaris. Omnis enim arbor que non facit fructum bonum, excidetur et in ignem mittetur. Quid enim arbor, quid fructus, et quid ignis iste significet, manifestum est. De hoc enim igne dicitur: »uermis eorum non morietur, et ignis eorum non exstinguetur .«---Ego quidem uos baptizo in aqua in penitentiam. Qui autem post me uenturus est, fortior me est, cuius non sum dignus calciamenta  portare, ipse uos baptizabit in Spiritu sancto, et igni.  Aqua enim tantum baptizabat beatus Ioannes, quia eius baptismus carnem a sordibus lauare poterat; animam uero a peccatis mundare non poterat. Erat enim hic umbra, et figura melioris baptismi. Baptizabat autem in penitentiam, id est, ad hoc ut agerent penitentiam,  ut sicut ipse aqua eos lauabat exterius, ita ipsi se penitentia lauarent interius, ut mox Christo ueniente, ad eius baptismum suscipiendum essent parati. Que sunt autem calciamenta Christi, que se uir sanctus portare indignum esse dicit? Christi enim calciamenta portare est eius Incarnationis mysteria predicare: Quodammodo enim se diuinitas calciamentis induit, quoniam nostre carnis morticinum Dei Filius suscepit. Cum enim cetera indumenta ex alia et alia materia habeamus, calciamenta tamen non nisi carnea, et de carne suscepta habemus. Baptizabat autem Christus in Spiritu sancto, et igni, id est, in uirtute Spiritus sancti, qua peccata simul tolluntur et uruntur. Una enim  eademque uirtus est et Patris, et Filii, et Spiritus sancti; sed quia Spiritus sanctus ab utroque procedit, bene in Spiritu sancto Dominus iehsu baptizare dicitur; quia in hac una persona uirtus totius Trinitatis breuiter ostenditur. Ipse enim qui ait, »nisi quis renatus fuerit ex aqua, et Spiritu sancto ;« idem ipse dixit, »baptizantes eos in nomine Patris, et Filii, et Spiritus sancti .« Si igitur beatus Ioannes dixisset, ipse uos baptizabit in se ipso, quando dixit: Ipse uos baptizabit in Spiritu sancto; obscurum quidem esset, ad ipsum tamen significaret. Similiter autem si dixisset: ipse uos baptizabit in Patre: et hoc iterum esset obscurum, quamuis omnium trium sit una operatio. Bene itaque dixit, ipse uos baptizabit in Spiritu  sancto, id est, in ea uirtute que communis est Patris, et Filii, et Spiritus sancti  . Sequitur: Cuius uentilabrum in manu sua et permundabit aream  15 suam; et congregabit triticum suum in horreum, paleas autem comburet igni inextinguibili. Quis enim per uentilabrum, quo grana a paleis diuiduntur, nisi eius discretionis libram, et examen  ? quid uero per aream, nisi Ecclesiam? quid per triticam, nisi bonos? quid per paleas, nisi malos? quid per horreum, nisi patriam celestem? Postquam igitur Saluator noster sue discretionis examine bonos a malis, et agnos ab hedis separabit, tota sancta Ecclesia iniquorum consortio libera, et emundata, tunc bonos ad regnum inuitabit dicens: uenite benedicti Patris mei, percipite regnum, quod uobis paratum est ab origine mundi. Paleis autem, id est, iniquis quid dicet? Ite maledicti in ignem eternum. Tunc uenit iehsu a Galilea in Iordanem  ad Ioannem, ut baptizaretur ab eo. Quod enim ait tunc  , intelligendum est, quando Ioannes talia predicabat, et baptizabat, non autem quando predicare ceperat: iam enim tricesimum annum uterque intrauerat, quando ad baptismum Dominus uenerat. Baptizatur autem iehsu non sibi, sed nobis  . Lauat aquas, et sanctificat suo tactu, non ipse lauatur ab aquis. Ibi uetus circumcisio periit: ibi noue fidei innouatio cepit. Ibi primum Ioannes baptizare didicit, ubi totius Trinitatis mysteria cognouit, audiuit, et uidit. Territus tunc Ioannes, et ad Dominum accedere contremiscens, prohibebat cum dicens: Ego a te debeo baptizari, et tu uenis ad me? Respondens autem iehsu dixit: Sine modo; sic enim decet nos implere omnem iustitiam. Tu, inquit,  maior es, tu Dominus es; ego minor et seruus; me oportet minui, te autem crescere. Quid est ergo quod tu uenis ad me? ego potius debui ire ad te. Tu mundus es, et omnia mundas: non tu a me, sed ego a te et mundari, et baptizari debeo. At ille: Sine modo; mysterium est quod ago, dum ego baptizor, tu quoque in me baptizaris, quia membrum es illius, qui baptizatur. Sic enim decet nos implere omnem iustitiam, ueteribus finem, et terminum ponentes, nouis autem exemplum et regulam dantes. Tunc dimisit eum. Quid est, dimisit eum? non ulterius restitit, non ulterius contradixit, quin immo acquieuit, et eum secundum suam uoluntatem facere permisit  . Baptizatus autem iehsu confestim  ascendit de aqua, et ecce aperti sunt ei celi, et uidit Spiritum Dei descendentem sicut columbam, et uenientem super se: et ecce uox de celis dicens; hic est filius meus dilectus, in quo mihi complacui. Quid est  enim quod baptizato Domino celi aperiuntur? Magnum est hoc mysterium, magnamque his, qui baptizantur, letitiam prefigurat. Clausum erat prius, nemo illuc ante baptismum ingrediebatur: nunc autem apertum est: sed baptizatis est apertum. Sic enim ipse Dominus ait : »Nisi quis renatus fuerit ex aqua et Spiritu sancto, non intrabit in regnum celorum  .« uidit autem Spiritum Dei descendentem sicut columbam, non quod Spiritus sanctus in columba incarnatus sit; solus enim Filius est incarnatus; sed quod in columba Spiritus Dei se ostendere uoluit. Nam et in nobis est Spiritus sanctus: hoc enim Apostolus dicit : »Nescitis quia templum Dei estis, et Spiritus sanctus  habitat in uobis;« non tamen Spiritus sanctus  incarnatur in nobis. uox autem illa, que de celis audita est, cuius nisi Patris fuit? Quis enim alius dicere potuit; hic est filius meus dilectus? uerumtamen qualiter ab inuisibili et incorporeo uox corporea, sensibilisque procedat, soluat qui potest. Complacet autem sibi Deus Pater in Filio suo dilecto, quod talem ante tempora ineffabiliter, et sine initio filium genuit. Sic enim, si dicere dignum est, et nos nobis placemus in operibus nostris, quando aliquid agimus, quod laude dignum esse uideatur. Apertissime autem hoc in loco Trinitas ostenditur, iniquo personaliter tota sentitur; siquidem Filius in homine, Spiritus sanctus in columba, et Pater in sue uocis testimonio declaratur  .

uII. [CAP. Iu.] Tunc iehsu ductus est in desertum a Spiritu ut tentaretur a diabolo. Et cum ieiunasset quadraginta diebus, et quadraginta noctibus, postea esuriit. Precipui Ecclesie sancti doctores Dominum Iesum in desertum a suo spiritu ductum esse exponunt  : quem si ab alio quoque spiritu ductum fuisse exposuissent, non esset inconueniens, cum Lucas Euangelista eum in Ierusalem, et in 16 montem excelsum ualde a diabolo non assumptum, sed ductum apertissime dicat. Quod si ibi, et ibi ab alio spiritu ductum esse non est inconueniens; quare in desertum quoque ab alio spiritu eum ductum fuisse inconueniens uideatur  ? Sed siue a suo, siue ab alio ductus fuerit, considerandum est, quare se a diabolo tentari permiserit. Nihil enim sine utilitato  et ratione facit Saluator noster: et ibi maxime rationem querere debemus, ubi ipse aliquid agit , quod sue maiestatis uideatur esse indignum: quis enim audire non horreat,  quod uirtus a diabolo uel ducatur, uel tentetur? uerumtamen uel sua sponte ducitur, imo se iubente ducitur , non est hoc tantum horrendum, quantum quid significet mirandum et querendum. Quis enim nesciat Pilatum et Iudeos qui eum occiderunt, non solum membra diaboli, sed eius quoque seruos fuisse? Et quidem maior nobis iniuria uidetur esse ea, quam a seruis alicuius hominis patimur, quam si ab ipso eorum domino eam pateremur. Unde non magis horrendum est quod Saluator noster a diabolo ducitur, et tentatur, quam quod a Iudeis occiditur et flagellatur. Sicut enim Christus occiditur non sibi, sed nobis; ita etiam tentatur non sibi, sed nobis. Nobis enim mortuus est, quia nobis eius mors necessaria erat: nisi  enim ipse moreretur, nos non uiueremus: mortuus igitur est, ut nos uiuamus. Similiter autem nobis tentatus est; quia eius tentatio duplex nobis beneficium probat. Alterum quidem ut sciamus quomodo tentatoribus nostris, et his qui nobis iniuriam faciunt, respondere debeamus. Alterum uero ut in nulla nostra uirtute, uel sapientia confidamus; quoniam inimicus noster diabolus, qui ipsum Dominum nostrum tentare presumpsit, tanquam leo rugiens semper circuit querens quem deuoret  . Reddita igitur causa tentationis, uideamus et mysterium significationis. Cum enim multis modis diabolus homines tentet, maxime tamen his tribus eos tentando aggreditur: id est aut ciborum appetitu, aut uana gloria, aut honoris et diuitiarum sublimitate. Nititur  autem eos quos tentat, ad excelsa ducere, et in altum eleuare, ut sicut ipse eleuatus cecidit, sic et alios exaltando ruere faciat. Ipse enim est qui ait  : »In celum ascendam, super astra Dei exaltabo solium meum; sedebo in monte testamenti, in lateribus Aquilonis, et similis ero Altissimo.« Alios itaque in desertum ducit  : alios supra templi pinnaculum ponit: alios uero in montem excelsum exaltat. Et in desertum quidem ducit: quando ab amore celestis patrie, et a diuina contemplatione mentes hominum auertit, et terrena queque, et transitoria cogitare facit: desertum enim est quidquid a Deo longe est. Sed quod cogitare non magnum peccatum est, nisi cogitationi delectatio  succedat, opponit menti diuersas ciborum delicias, ut sicut primum hominem decepit per gule intemperantiam, sic ceteros quoque decipiat. In pane enim omnia ciborum genera significantur, secundum illud  : Intrauit iehsu in domum cuiusdam principis Phariseorum Sabbato manducare panem. Quando igitur hec tibi in mentem uenerint, et oblitus eorum que anime sunt, sola ea quibus caro delectatur, inpinguatur et superbit, cogitare ceperis,  recordare, quia in deserto es, tentat te inimicus, et panes suos tibi apponit. Responde itaque, sicut Dominus tuus respondit, quando ipse quoque ab eo tentabatur: Non in solo pane uiuit homo, sed in omni uerbo quod procedit de ore Dei. Pane enim nutritur corpus, uerbo Dei reficitur anima  . Utrumque ergo bonum est: alterum tamen nimium appetere, multumque delectabilem querere, et in suscipiendo temperantiam non habere, malum est. Ex hoc enim luxuria omnisque carnis petulantia nascitur. Propter hoc et diues ille qui epulabatur quotidie splendide, quia susceperat bona in uita sua, omnia mala nunc patitur post mortem suam. uideamus modo de illis quos supra pinnaculum templi diabolus statuit, in quibus mihi clericorum  ordo maxime significari uidetur  . Illi enim a diabolo supra pinnaculum templi eleuantur, qui dum se idoneos esse putant, qui Ecclesiam Dei regere possint, et pretio, et precibus, et quibuscunque modis possunt, Ecclesie prelati et episcopi fieri nituntur. Neque enim se aliter Christus illuc a diabolo duci pateretur, nisi quia tales Christianos suo nomine presignitos in hoc facto significare uolebat. Et bene quidem tunc omnium personas, bonorum scilicet et malorum in se significando suscepit, quando se a diabolo tentari permisit. Quod autem ait, Si Filius Dei es, mitte te deorsum, quid aliud nisi hoc dicere uidetur: Iam inter filios Dei computatus es, iam episcopus ordinatus es, iam ab his qui te 17 non cognoscunt uideris esse quod non es. Fac  igitur aliquid unde lauderis, unde gloriosus habearis, et unde magnus ab hominibus uidearis. Mitte te deorsum. Semper enim hi tales se deorsum mittunt, quia solas diuitias, gloriam et dignitates querentes quotidie deteriores fiunt; et hos tamen benignissimus Dominus docere non dedignatur, quomodo suo tentatori respondere debeant; si tamen non diabolum tentantem, sed se salutaria consilia dantem audire uelint. Ait enim: Rursum scriptum est: Non tentabis Dominum Deum tuum. Hoc enim Dominus respondit, quando diabolus eum duxit supra pinnaculum templi, et quando ei dixit; si Filius Dei es, mitte te deorsum. Similiter igitur et tu quia intelligis te supra Ecclesiam Dei male ordinatum; et non a Deo, sed a diabolo ibi positum, ceterisque prelatum:  qui tibi etiam quotidie dicit mitte te deorsum, et te quotidie precipitare, et perdere nititur; recordare huius testimonii, quod non diabolo, sed tibi et omnibus hominibus a Domino dicitur. Responde igitur: Non tibi credam, non me deorsum mittam; sed obediam Scripture mihi dicenti: non tentabis Dominum Deum tuum. Quomodo enim Dominum non tentat qui Ecclesiam, quam furtim et per latrocinium  inuasit, contra canonum instituta, et Dei uoluntatem tenet, et possidet? Multum enim Deum tentat qui in eo peccato perseuerat, quo se perire non dubitat. His autem ita dispositis, nunc de illis quoque uideamus, qui supra montem excelsum ualde a diabolo ducuntur, quibus etiam omnia regna mundi, et eorum gloriam ostendit, et ostensa promittit, si eum procidentes adorent. Quos enim alios per istos intelligamus, nisi imperatores, reges, duces, principes, ceterosque seculi huius potentes  , quos in montem excelsum, id est in ipsarum dignitatum sublimitatem per homicidia, periuria, furta, rapinas, proditiones, fraudes, et cetera huiusmodi diabolus ducit et exaltat? Et isti quidem eum adorant, eum colunt et uenerantur; eum quasi Deum sequuntur,  et post eum in tenebras demerguntur: neque enim audiunt hoc quod dicit Dominus iehsu. Dominum Deum tuum adorabis et illi soli seruies. Quia igitur dictum est de his qui in desertum ducuntur, et de his qui supra pinnaculum templi constituuntur, et de illis qui supra montem excelsum ualde exaltantur. Nunc ad principium redeamus, et quare Saluator noster quadraginta diebus, et quadraginta noctibus ieiunauerit exponamus  . Queri enim potest quare neque plus, neque minus ieiunauerit; et quare sibi hoc dierum numero ieiunare placuerit. Tantum enim Moysen, tantum et Eliam ieiunasse legimus  . Quadragenarius enim numerus ex quatuor constat, et decem: quatuor enim decem, uel decies quatuor quadraginta fiunt. Per quatuor autem  nouum Testamentum significatur, quoniam in quatuor euangeliis consistit. Per decem uero significatur uetus, qui in decem mandatis legis continetur. Quadraginta ergo diebus ieiunare est utriusque testamenti precepta seruare. Quadraginta enim diebus ieiunat, qui ab illis omnibus se immunem et ieiunium custodit, que utrumque Testamentum facere interdicit: ut sicut caro exterius ieiunat a cibis, ita et mens interius ieiunet a uitiis. Dicit enim Scriptura: Non occides, non mechaberis, non furtum facies, non falsum testimonium dices, non concupisces rem proximi tui, et similia. Hi sunt illi cibi a quibus utrumque testamentum precipit abstinere. Qui ergo carnem ieiuniis macerat, nisi ab istis cibis  se interius ieiunium custodiat, non bene ieiunat. Ieiunemus igitur carne, ieiunemus et mente. Noti nobis sunt illi cibi, a quibus abstinere debeamus. Ieiunauit itaque Dominus iehsu quadraginta diebus,  et quadraginta noctibus, quatenus in ciborum ieiunio significaret nobis ieiunium corporis, et in dierum numero demonstraret ieiunium cordis.

uIII.  Cum autem audisset iehsu quod Ioannes traditus esset, secessit in Galileam: et relicta ciuitate Nazareth, uenit, et habitauit in Capharnaum maritima, in finibus Zabulon et Nephtalim: ut adimpleretur quod dictum est per Isaiam prophetam: Terra Zabulon et Nephthalim uia maris trans Iordanem Galilee gentium, populus, qui sedebat in tenebris, uidit lucem magnam; et sedentibus in regione umbre mortis lux orta est eis. Manifestum est igitur, quia non alicuius rei timore sesessit Dominus in Galileam, relicta ciuitate sua Nazareth, sed ut prophetia compleretur, que in fines Zabulon, et  Nephtalim eum uenturum esse predixerat. Sic enim ait Isaias . »Primo tempore alleuiata est terra Zabulon et terra Nephthalim.« Sed quare primo tempore? quia statim in sue predicationis 18 initio, et antiquam apostolos elegisset ueniens illuc, Petrum et Andream, Iacobum et Ioannem de piscatione uocauit, et eis ut post se uenirent, imperauit. Sic igitur primo tempore suorum pondere peccatorum terra Zabulon, et terra Nephthalim alleuiata est  . Que ideo quidem uia maris dicitur, quia portuosa erat, et naufragiis dedita  . Unde et Iacob in benedictionibus ait  : »Zabulon in littore maris habitabit, et in statione nauium pertingens usque ad Sidonem.« Sed quare in Galileam secessisse dicitur? cum Lucas euangelista  Nazareth in Galilea esse ostendat, dicens: »Missus est Gabriel angelus a Deo in Galilee ciuitatem, que uocatur Nazareth .« In hoc quoque Euangelio superius legitur, quod Ioseph admonitus in somnis »uenit in partes Galilee, et habitauit in ciuitate Nazareth .« Per quod datur intelligi quod Nazareth non in plena prouincia Galilee, sed in extremis finibus sita sit  . Secessit igitur in Galileam, id est, in ipsius prouincie plenitudinem. Gentium autem illarum populus, qui ibi in tenebris sedebat, et lumen ueritatis non habebat quia legem spiritualiter non intelligebat, tunc uidit lucem magnam. uere utique magnam; ipsa est enim, que illuminat omnem hominem uenientem in  hunc mundum, quam qui sequitur, non ambulat in tenebris, sed habebit lumen uite. Et sedentibus in regione umbre mortis, lux orta est eis. Illi enim sub umbra mortis sedent, qui uite arborem ignorant.  Mala umbra, que sic refrigerat, ut occidat; sic obscura, ut penitus lumen tollat. His igitur nisi lux ista illuxisset, uita pariter, et lumine caruissent, quoniam et umbra lumen eis tollebat, et mors uitam eis auferebat. uenit igitur lux, uenit Dominus iehsu, qui simul eos et illuminauit, et sanauit. Unde et subditur: Exinde cepit iehsu predicare, et dicere; penitentiam agite. appropinquauit enim regnum celorum. His enim uerbis Saluator noster suos auditores et illuminat, et sanat: Christi enim predicatio et lumen, et uita est. Sed ubi est necessarium accendere lucem, nisi in tenebris? Quibus necessarium est dare medicinam, nisi infirmis? At uero anima que in peccatis est, et infirma, et sine lumine est. Huic igitur penitentia datur, cuius medicamine sanatur,  et illuminatur. Bene autem a penitentia predicare Dominus inchoat, qui mentes hominum infirmas, et errorum nebulis excecatas, hoc uno, et singulari medicamine sanare, et illuminare uenerat. Idipsum enim predicationis exordium Ioannes quoque Baptista suscepit. Nisi enim hec medicina precesserit, nullum aliud remedium est, quod infirmis mentibus ualeat subuenire. Nam etsi paruuli penitere nesciant, fides tamen et penitentia eos offerentium, pro eis suscipitur.

IX. Ambulans autem iuxta mare Galilee uidit duos fratres, Simonem, qui uocatur Petrus, et Andream fratrem eius mittentes rete in mare, erant enim piscatores, et ait illis: uenite post me, et faciam uos fieri piscatores hominum. At illi, relictis  retibus, secuti sunt eum  . Ecce primos suos discipulos de mari Dominus uocat, quoniam multos alios per eos de huius mundi fluctuosa amaritudine ad fidem uocare disposuerat. Ut quia de mari a Domino uocantur, ipsi quoque periclitantium animas de mundi huius naufragio, et de uitiorum insurgentibus procellis liberare discant. Et sicut ipsi secundum carnem fratres erant, ita et ceteros fide, et dilectione fratres esse doceant. Omnes enim fratres sumus, qui ex una matre Ecclesia geniti, et unius patris filii sumus. Unde simul omnes dicimus: »Pater noster, qui es in celis .« Quia enim communis pater est omnium, communiter inuocatur ab omnibus. uocat autem Dominus piscatores, quoniam tales ei necessarii erant, qui aquis  assueti, et piscandi, et baptizandi essent periti: ideoque non artem mutare eis precipit, sed longe melioris piscationis, et alterius generis piscium eos piscatores fore promittit  . Dicit eis, uenite post me, et faciam uos fieri piscatores hominum. Nisi  enim hominem pisces essent  , piscatores hominum apostoli fieri non possent. Tales enim pisces digni sunt conuiuio Dei. Tales pisces in baptismatis flauio natant. Tales pisces hamo fidei, sancte predicationis retibus capiuntur. De mari igitur in mare transferuntur, quoniam de mari Galilee in 19 hoc mare magnum et spatiosum mittuntur, ubi sunt reptilia quorum non est numerus: animalia pusilla, et magna, per que omnia genera hominum significantur. Sed quid est dicere, uenite post me? Post Christum namque ire, est eius uestigia sequi, eius opera imitari, eiusdem patientiam et humilitatem tenere. Neque enim sufficit nobis pedibus tantum ire post Iesum, nisi et mente, et dilectione eum sequamur. Opere pretium autem est, considerare,  quanta fuerit horum beatorum fratrum obedientia, qui statim relictis retibus secuti sunt eum. Unde non immerito Simon obediens  , Andreas uero respondens  uel decorus interpretatur. Et procedens inde, uidit alios duos fratres Iacobum Zebedei, et Ioannem fratrem eius in naui cum Zebedeo patre eorum reficientes retia, et uocauit eos. Illi autem statim, relictis retibus et patre, seculi sunt eum. Non minor autem in his, quam in illis aliis obedientia inuenitur  ; quia ad unius iussionis uocem non solum retia, sed et patrem relinquentes, Christum Dominum secuti sunt. Et isti quidem sicut et illi non solum piscatores, uerum etiam fratres erant. O felix militia, que ex fratribus colligitur, quibus omnibus est cor unum et anima una; de  quibus etiam per Prophetam dictum fuerat: »Ecce quam bonum, et quam iucundum habitare fratres in unum .« Quid est autem retia reficere, nisi sanctarum Scripturarum sententias hereticorum uiolentia conscissas et deprauatas sana intelligentia exponere et restaurare? Hec enim quatuor Euangelia, quasi quatuor piscandi retia sunt. Similiter autem et quinque libri Moysi, omnesque prophetarum libri. Denique tot sunt retia, quot et uolumina. His enim retibus Christiani capiuntur: his omnes fideles in Ecclesia colliguntur. »Ite, inquit Dominus, in uniuersum mundum; predicate Euangelium omni creature: qui crediderit, et baptizatus fuerit, saluus erit .« uides igitur piscatores, quibus dicitur: Ite in uniuersum  mundum, uides et retia, id est, Euangelium, de quo dicitur, predicate Euangelium omni creature: uides et flumina, in quibus pisces capiuntur, id est baptismum: uides et ipsos pisces, eos uidelicet qui baptizantur, et credunt. Sequitur:

X. Circuibat iehsu totam Galileam docens in Synagogis eorum et predicans Euangelium regni Dei, et sanans omnem languorem, et omnem infirmitatem in populo.Hoc est enim quod superius exposuimus; quia primo tempore non solum peccatorum onere, uerum etiam egritudine corporis alleuiata est terra Zabulon, et terra Nephthalim. Et abiit opinio eius in totam Syriam; et obtulerunt ei omnes male habentes, et uexatos  uariis languoribus, et tormentis comprehensos; et qui demonia habebant, et lunaticos, et paralyticos, et curauit eos. Ecce quam subito manifestatur Christus: ecce quam subito eius uirtutis fama et opinio terram replet. Undique autem omnes infirmi et male se habentes ad eum deferuntur, et ipse ut uerus medicus omnes interius et  exterius curat infirmitates. Hoc enim propheta predixerat dicens  : »uere languores nostros ipse tulit, et infirmitates nostras ipse portauit.«---Et secute sunt eum turbe multe de Galilea, et Decapoli, et de Ierosolymis, et de Iudea, et de trans Iordane.

XI. [CAP. u.]  uidens autem iehsu turbas ascendit in montem, et cum sedisset, accesserunt ad eum discipuli eius, et aperiens os suum, docebat eos dicens: Beati pauperes spiritu, quoniam ipsorum est regnum celorum.Quod enim in montem Christus ascendit magnum aliquid se locuturum esse significat. Ideo enim et propheta ait  : »Super montem excelsum ascende tu, qui euangelizas Sion.« Ibi autem discipulos docet, quos maioris intelligentie  esse sciebat. Sed quid dicit  ? Beati pauperes spiritu. Non dicit simpliciter beati pauperes; quoniam nec omnes pauperes beati, nec omnes diuites miseri sunt. Multos enim pauperes latrones, homicidas, adulteros, periuros et proditores uidemus: qui et in hac uita miseri sunt, et post hanc uitam infelices erunt. Diuites autem plures fuisse legimus, qui in sancta conuersatione Domino placuerunt. Beati igitur pauperes spiritu, sed non omni spiritu; est enim spiritus bonus, est et spiritus malus. Sicut autem beati sunt, qui spiritu malo 20 pauperes sunt, sic etiam illi beati sunt qui spiritu bono diuites sunt. Beati itaque pauperes spiritu, et beati diuites spiritu. Est enim spiritus superbie,  spiritus fornicationis, spiritus discordie, et multi alii spiritus sunt, quibus quicunque pauperes sunt, beati sunt. Beati sunt quoque qui spiritu sapientie, et intellectus, spiritu consilii et fortitudinis, spiritu scientie et pietatis, et spiritu timoris Domini diuites  sunt. Sed quare beati? Quoniam ipsorum est regnum celorum. Beati mites, quoniam ipsi possidebunt terram. Quid enim sunt mites, nisi patientes et humiles? Perit enim omnis uirtus sine patientia. Unde et Dominus ait: »In patientia uestra possidebitis animas uestras .« Qui igitur impatiens est, nec animam suam, nec terram suam possidere potest. Quomodo enim animam suam possidet qui animi sui furorem et iram cohibere non ualet? Quomodo autem terram suam possidet, qui neque oculos ab illicito uisu, neque aures ab illicito auditu, neque nares ab illicito odoratu, neque os ab illicito gustu, neque manus ab illicito tactu compescere ualet? Possumus tamen per hanc terram, terram uiuentium intelligere: ac per hoc non minus  possident mites, quam possident pauperes spiritu, quoniam cum illi celum, isti uero terram possideant, idem tamen per celum, et per terram significatur. Quando uero fidelibus suis Christus Dominus noster talia promittit, nonne tibi in monte, et in regia sublimitate sedere uidetur? Sequitur: Beati qui lugent, quoniam ipsi consolabuntur. Quid enim si pro amissione rerum temporalium lugeant? Quid si pro illatis sibi iniuriis lugeant? Quosdam enim flere uidemus, quoniam illatas sibi iniurias uindicare non possunt: quas quidem quando uindicant, nequaquam tunc beati, sed miseri fiunt. Sic igitur dicatur: Beati qui lugent peccata, que fecerunt; beati qui sua et aliorum peccata plorant. Sic enim Samuel flebat Saulem cunctis diebus uite  sue . Nam et Dauid quia penituit, et fleuit, beatus est; ait enim: »Fuerunt mihi lacryme mee panes die ac nocte .« Ipse quoque Saluator noster pro morte Lazari lacrymatus est . uidens etiam perituram Ierusalem fleuit  de miseriis eius. Fleuit et apostolus Petrus, et beatitudinem non amisit. Beati igitur qui sic lugent, quoniam ipsi eterna letitia consolabuntur. Beati qui esuriunt et sitiunt iustitiam. Illi enim iustitiam esuriunt, et sitiunt, qui sic in obseruanda iustitia delectantur, ac si magnis epulis reficiantur. Unde et Psalmista ait: »Beati qui custodiunt iudicium, et faciunt iustitiam in omni tempore .« Hoc audiant reges et principes; hoc audiant potentes et iudices; hoc  et nos audiamus, nos, inquam, episcopi et sacerdotes, huius capituli semper memores simus, sine quo cetera capitula bene tractare nequimus. Sed nota, quia non solum illi qui faciunt iustitiam, sed etiam  qui eam esuriunt et sitiunt; id est qui eam facere concupiscunt, etsi non possint facere quod desiderant, tamen beati sunt, quia quantum in ipsis est, faciunt quod desiderant. Et isti quidem saturabuntur, quando omnia illorum desideria complebuntur; sicut enim cibo saturatur corpus, ita suo desiderio saturatur anima. Beati misericordes, quoniam ipsi misericordiam consequentur. Statim post iustitiam misericordiam posuit. Unde et Psalmista ait: »Misericordiam et iudicium cantabo tibi, Domine .« Bona est iustitia; bona est et misericordia, Habet illa suum locum; habet et ista suum. Neque uero perit iustitia, si in quibusdam causis misericordia temperetur. Est autem misericordia  quedam affectio animi, qua affligimur  alienis malis; cui inuidia contraria est, per quam homo affligitur alienis bonis. Siue igitur in nos delinquentibus parcimus, siue miseris et indigentibus subuenimus, siue errantes ad uiam ueritatis reducimus, misericordia est. Qui autem misericordiam non habuerit, misericordiam non inueniet: »eadem enim mensura, qua mensi fuerimus, remetietur nobis .« Sequitur: Beati mundo corde, quoniam ipsi Deum uidebunt.---»Ex corde enim, ut Dominus ait, exeunt cogitationes male, furta, homicidia, periuria, adulteria, falsa testimonia ,« et similia; hec sunt que coinquinant hominem: tale autem cor mundum non est. Si enim mundum esset, totum hominem suo stercore non inquinaret. Illud igitur cor est  mundum, ex quo talia non procedunt. Ideo et Dauid rogat Dominum dicens: »Cor mundum crea in me, Deus, et spiritum rectum innoua in uisceribus meis .« Si enim cor fuerit mundum a prauis cogitationibus, totus homo erit mundus ab iniquitatibus. Ibi enim oriuntur peccata, ibi radices figunt, que si ibi succise fuerint, non est ubi crescant. Unde scriptum est: »Beatus qui tenebit, et allidet paruulos suos ad petram .« Unde et sacerdotes comam nutrire interdicuntur. Qualiter autem mundi corde Deum uideant, uel quibus oculis eum uideant, dubitari potest, facile autem solui non potest. Apostolus tamen dicit: »uidemus nunc per speculum in enigmate, tunc autem facie 21 ad faciem. Nunc cognosco ex parte,  tunc autem cognoscam, sicut et cognitus sum .« Et Ioannes apostolus: »Scimus, inquit, quoniam cum apparuerit, similes ei erimus, quoniam uidebimus eum sicuti est .« Magnus erit ille oculus, qui claritate sui uisus eum  qui continet omnia, comprehendere poterit. Beati pacifici, quoniam filii Dei uocabuntur. Pacifici enim sunt qui discordes pacificant, qui mundum Deo reconciliant, qui inter ceteros pacem et concordiam seminant. Apostolus enim dicit: »Pacem sequimini cum omnibus sine qua nemo uidebit Deum .« Itemque: »Si fieri potest, quod ex uobis est; cum omnibus hominibus pacem habentes .« Et Psalmista: »Cum his qui oderunt pacem, eram pacificus .« Et bene quidem filii Dei uocantur pacifici, quia »ipse est pax nostra, qui fecit utraque unum .« Ipse est rex pacificus, qui in se ipso angulari lapide duos parietes coniungens, pacem fecit his qui longe erant, et his qui prope. Beati qui persecutionem patiuntur  propter iustitiam, quoniam ipsorum est regnum celorum. Propter iustitiam dixit,  non propter mundi honores, non propter diuitias, non propter superbiam et iniquitatem. Multos enim uidemus qui propter hec et similia persequuntur alios, et persequuntur ab aliis. Propter iustitiam enim apostoli et martyres persecutionem ab impiis passi sunt. Si enim a predicatione iustitie cessare uoluissent, persecutionem passi non essent. Usque hodie quoque in sancta Ecclesia persecutionem patiuntur quicunque iustitiam predicare et tenere nituntur. Non igitur omnes qui persecutionem patiuntur, beati sunt; siquidem iniqui se inuicem persequuntur: sed illi soli propter persecutionem sunt beati, qui eam propter iustitiam patiuntur.  uideat autem unusquisque hec audiens, si in aliqua istarum beatitudine continetur. Quod si in aliqua se inuenerit, sit securus, beatus erit, hoc enim ueritas dixit: ueritas autem mentiri non potest. Beati estis cum maledixerint uobis homines, et persecuti uos fuerint, et dixerint omne malum aduersus uos, mentientes propter me: gaudete et exsultate, quoniam merces uestra copiosa est in celis. Beati, inquit, estis, cum uos homines maledixerint; ne timeatis eorum maledictiones, sed potius gaudete et exsultate,  quoniam eorum maledictiones, eorum persecutiones, eorum maledicta, et mendacia gaudium uobis preparant in celis, et exsultationem, magnamque mercedem et retributionem. Sic enim persecuti sunt prophetas qui fuerunt ante uos. Non  est hoc nouum, non est inusitatum; sic Isaiam, sic Ieremiam, sic et alios prophetas persecuti sunt. Illorum igitur exemplum uos doceat, si illorum uos beatitudo delectat.

XII.  uos estis sal terre, quod si sal euanuerit,  in quo salietur? uos, inquit, estis sal terre, uos estis hominum condimentum  , uestro exemplo instruit, uestra sapientia doceri, uestra humilitate et patientia componi ceteri debent. Quod si sal euanuerit, si predicator uires amiserit, si episcopus luxurie et uanitati se dederit, in quo salietur, in quo populus condietur? Ad nichilum ualet ultra, nisi ut mittatur foras, et conculcetur ab hominibus. Tale enim sal quia infatuatum est, foras mittitur, quoniam falsus predicator, eiusque doctrina que uana sine sapore et inutilis est, ab Ecclesia pellitur. Conculcatur autem ab hominibus, quia dignus est, qui ab omnibus despectui habeatur. uos estis lux mundi. Quod enim sol et luna prestant corpori, hoc apostoli et doctores prestant anime. Illi illuminant  oculos corporis; isti illuminant oculos mentis. Sunt igitur lux mundi, qui maiorem, et meliorem mundi partem illuminant. Non potest ciuitas abscondi supra montem posita. Sic enim sunt apostoli et episcopi super Ecclesiam, sicuti ciuitas supra montem. Non possunt abscondi, altius sedent, omnium oculi ad eos respiciunt. Qui si pulchri fuerint, et sui ordinis decorem et honestatem tenuerint, uenerantur ab omnibus, mirantur et laudantur ab omnibus. Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt. Ad hoc enim lucerna accenditur ut luceat: ad hoc episcopus ordinatur, 22 ut ceteros illuminet. Lucerna enim episcopus  est, lumen gratia Spiritus sancti, siue euangelicu predicatio, candelabrum Ecclesia. Qui ergo super Ecclesie candelabrum positus est, uideat, ne gratiam sancti Spiritus, qua illuminatus est, sub modio ponat. uideat ne talentum sibi traditum terre suffodiat; scriptum est enim.  »Sapientia occulta, et thesaurus absconditus, que utilitas in utrisque?« Inde etiam qui abscondit frumenta, maledicitur in populis. Sic luceat lux uestra coram hominibus, ut uideant uestra bona opera, et glorificent Patrem uestrum, qui in celis est. Lux, inquit, estis; et sermone, et opere, lucere debetis. Magis enim operando, quam loquendo, proficitis, quia maior est splendor operis quam sermonis. Unde non ait, ut audientes uestrum bonum sermonem glorificent  Patrem uestrum. Sed quid ait? Ut uidentes uestra  bona opera glorificent Patrem uestrum, qui in celis est. Nolite putare quoniam ueni soluere legem, aut prophetas; non ueni soluere, sed adimplere. uenerat enim Dominus non tantum ad soluendum et exponendum hoc quod lex et prophete iubebant, uerum etiam ad agendum. uenerat preterea Dominus non ad hoc tantum, ut legem et prophetas solueret, et exponeret, sed ut ea, que minus haberent adimpleret  . Multis enim modis, nisi ipse uenisset, lex et prophete adimpleri non poterant. Predixerant enim eius natiuitatem, passionem, resurrectionem, ascensionem et uirtutes quas in homine operatus est, que nequaquam adimpleri possent, nisi ipse uenisset. Multum igitur minus habebant lex et prophete, spiritualem uidelicet intelligentiam, que nisi  per Christum, adimpleri non poterat. Hoc enim Ioannes euangelista testatur. Qui cum multum fleret, eo quod nemo inueniri posset qui librum septem sigillis signatum aperiret, dictum est ei, ne fleret: »Quia ecce uicit leo de tribu Iuda, radix Dauid, aperire librum et soluere septem signacula eius. Amen quippe dico uobis, donec transeat celum et terra, iota unum aut unus apex non preteribit a lege, donec omnia fiant .« Quomodo enim non fiant, que ipse Deus uentura esse predixerat? Alioquin mentiretur qui mentiri non potest. Iota autem, et apex, que in litteris minima sunt  quamlibet legis et prophetarum paruissimam sententiam significant. Quod autem ait, quia donec transeat celum et terra, non preteribit  aliquid horum, donec omnia fiant, manifeste ostendit, quia dicendo donec, nonnisi ad precedentia spectat. Multa enim de sanctorum beatitudine loquuntur lex et prophete, que post et non antea fient, quam transeat celum et terra. Sic igitur et illud accipiatur, quod superius dixerat de Ioseph et Maria, quia  »non cognoscebat eam donec peperit filium suum primogenitum.« Donec enim precedentia bene determinat, subsequentibus uero nullam infert necessitatem. Si enim subsequentibus necessitatem inferret postquam celum et terra transibit, nichil eorum fieri posset, que lex et prophete postea futura predixerant. Sequitur: Qui enim soluerit unum de mandatis istis minimis,  et docuerit sic homines, minimus uocabitur in regno  celorum. Qui autem fecerit, et docuerit, hic magnus uocabitur in regno celorum. Non ueni, inquit, legem soluere et ponere, sed ea que lex precipit, agere ueni et adimplere. Quare hoc? uis audire quare? Quia qui Scripturas solummodo soluit et exponit, et non facit quod Scripture precipiunt, minimus uocabitur in regno celorum;  qui autem eas et facit, et docet, hic magnus uocabitur in regno celorum. In quo regno celorum? Dicitur enim non solum patria celestis, uerum et Ecclesia regnum celorum  . Sed quomodo ibi minimus uocabitur, qui neque magnus, neque minimus ibi erit? De Ecclesia igitur hoc intelligatur, que multis in locis regnum celorum uocatur. In qua sancti apostoli, martyres et confessores magni  ualde uenerantur, et habentur, qui legis mandata, et fecerunt, et docuerunt. Ceteri uero quoniam minimi sunt, quid attinet dicere, cum neque in memoria apud homines habeantur, neque in celis inter sanctos connumerentur? Et quidem multos tales in Ecclesia uidemus, pluresque fuisse non dubitamus, qui bene quidem predicare sciunt, bene 23 autem facere nesciunt. Isti igitur non immerito minimi et uocantur, et sunt in regno celorum; quoniam etsi ab aliis magni uideantur, ab aliis tamen despiciuntur, in quibus celorum Dominus regnat et habitat. Sed uideamus quid significet, qui soluerit unum de mandatis istis minimis  . De quibus istis? nisi de his que in lege continentur, quam se non soluere, sed facere predixerat? Quomodo autem  aliquid mandatum minimum esse intelligere possumus, quod qui non facit, uocatur minimus, et qui facit, uocatur magnus? Tale enim mandatum non minimum, sed maximum esse uidetur. Et ego quidem his uerbis significari puto, quod omnia legis mandata non facientibus minima sunt, facientibus autem maxima, quoniam illos minimos, istos uero maximos faciunt. Sunt preterea minima in minimis et magna in magnis, quoniam et illi habent ea pro minimo, et isti habent ea pro maximo. Sequitur: Dico autem uobis, quia nisi ubundauerit  iustitia uestra plusquam Scribarum et Phariseorum, non intrabitis in regnum celorum. Scribarum enim et Phariseorum iustitia fuit ut bene predicarent, et bene populum admonerent, non tamen ea faciebant  que predicabant, et admonebant. Unde et alibi Dominus  ait: »Super cathedram Moysi sederunt Scribe et Pharisei. Omnia que dixerint uobis facite, secundum opera eorum nolite facere . Quare hoc? »Dicunt enim et non faciunt.« Erat igitur eorum iustitia dicere et non facere, legem soluere, et non adimplere; hec autem ad celorum regnum properantibus non sufficiunt.

XIII.  Audistis quia dictum est antiquis: Non occides; qui autem occiderit, reus erit iudicio. Ego autem dico uobis, quia omnis qui irascitur fratri suo, reus erit iudicio.Qui autem dixerit fratri suo, raca, reus erit concilio. Qui autem dixerit, fatue, reus erit gehenne ignis. Non inquit, sufficiunt uobis ad iustitiam ea que Scribe et Pharisei sibi sufficere non bene cogitabant. Maiora nouis quam antiquis precepta  dantur. Illis dicitur, ne occidant; istis dicitur ne irascantur. Illi ab homicidio; isti ab ira et odio cercentur. Sed quid est quod Dominus ait: Qui autem occiderit, reus erit iudicio? Non enim omnis qui occidit, reus mortis in iudicio iudicatur; neque uero lex omnes damnat qui occidunt, quoniam et ipsa multos occidere iubet. Determinandus est igitur locus iste, sicut et cetera que breuiter dicta, minus aliquid habere uidentur. Dicit enim lex  : quicunque sponte uel per odium et insidias hominem occiderit, ipse quoque occidatur . Ceteris uero tres ciuitates constituit, ad quas fugiant ne moriantur. Quod quid significet, non est huius loci exponere. uideamus quod sequitur. Ego autem dico uobis; quia omnis qui irascitur fratri  suo, reus erit iudicio. In quo iudicio? In hoc enim quod in Ecclesia fit, non tenetur ita. In illo uero districto iudicio, si omnis qui irascitur damnabitur, aut nulli, aut pauci saluari poterunt. Quis enim tam quiete mitis est, ut aliquando non irascatur? Determinandum est igitur et istud, ut non de omni ira, sed de instanti et perseueranti intelligatur, que iam alio nomine odium uocatur. Ira enim inueterata odium dicitur.  Unde et bene non preterito, uel futuro, sed instanti tempore utitur, dicens: Omnis qui irascitur. Et hoc quidem manifestum est, quia sic damnatur ille, qui fratrem suum odit, sicut et ille qui occidit: uterque enim homicida uocatur: hoc enim Ioannes apostolus dicit: »Omnis qui odit fratrem suum homicida est: et scitis quod omnis  homicida non habet uitam eternam in se manentem  .« Sic igitur omnis qui irascitur fratri suo, reus erit iudicio. Qui autem dixerit fratri suo, raca, reus erit concilio. Raca enim mentis affectum cum indignatione et irrisione significat. uelut cum irridendo, inflatis faucibus aliquem insufflamus. Dicitur tamen quod raca interpretatur uanus. Sed nunquid tam magnum peccatum est dicere raca, id est, aliquem quolibet sono uocis irridere, ut quicunque hoc dixerit, reus in concilio habeatur? Magnum enim peccatum est omnis iniuria: dicatur ergo: Si quis dixerit fratri suo raca, et eum irridendo, qui irrisione dignus non est, ad indignationem et iram prouocauerit, in concilio episcoporum reus et culpabilis iudicabitur. Sepe enim ex parua iniuria magne lites concitantur. Que omnes  in illius caput redundant, qui principalis earum causa exstitit, secundum 24 illud: »Qui effundit aquas caput est iurgiorum  .« Unde et in lege percipitur: »Si egressus ignis inuenerit spicas  , et comprehenderit aceruos frugum, siue stantes segetes in agris, reddet damnum qui ignem succenderit .« Nam et ipse Dominus ait: »ue illi per quem scandalum uenit .« Si enim de uerbo otioso rationem reddituri sumus, quanto magis de iniuriis, et contumeliis? Qui autem dixerit, fatue; reus erit gehenne ignis. Quid est hoc, o Domine? Quid enim hoc, o magister ueritatis? Quid enim si hoc dixerit, et penitentiam egerit? Scimus enim multos sanctorum non solum fatuos, sed et hereticos alios dicere non timuisse, eosque  heresibus accusatos, uictosque damnasse. Nam et apostolus Paulus scribens ad Galatas, »insensatos, et stultos« eos uocauit; quod quidem non minoris iniurie est, quam si fatuos eos dixisset: ait enim: »O insensati Galate, quis uos fascinauit ueritati non obedire?«  Et paulo post: »Sic stulti facti estis ut cum spiritu ceperitis, nunc carne consummemini .« Sic igitur dicamus: Qui superbie spiritu inflatus non corrigendi gratia, sed inuidiose, et malitiose fratrem suum fatuum dixerit, eumque contra se ad indignationem, et odium prouocare non timuerit, tandiu gehenne ignis reus erit, donec penitentia ductus eum quem iniuste commouerat, quolibet modo, quantum in se est, sibi reconciliet. Ut autem ipsum Dominum hoc sensisse  intelligas, audi quod sequitur. Si ergo offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum. Ac si dicat: Fratrem tuum fatuum uocasti; iratus est tibi; iustam causam habet aduersum te; eius indignatio tuum peccatum est, non te recipio, uade prius reconciliari fratri tuo. Et fortasse ideo has quas prediximus  iuiurias nominatim Dominus posuit, quia tunc temporis magis in usu habebantur, et aut paruum, aut nullum peccatum esse uidebantur. Dedit igitur nobis regulam, nouamque legem constituit, ut nullum peccatum negligamus, quoniam etiam illa, que minima esse putantur, nisi resecata fuerint, animas perdunt, et damnant. Neque uero quasi parua negligenda sunt, pro quibus Deus offensus munera iam ante altare recipere dedignatur. Sequitur: Esto consentiens aduersario tuo cito, dum es in uia cum eo, ne forte tradat te aduersarius iudici, et iudex tradat te ministro, et in carcerem mittaris. Hoc autem tale est ac si diceret: Audisti quid dixerim? hec uerba uite sunt et salutis: esto igitur eis consentiens, hic est enim aduersarius tuus. Quis  enim sic aduersatur homini ut sermo diuinus? uult enim iste occidere; dicit ille: Non occides. uult iste mecari; dicit ille: Non mechaberis. uult iste furari; dicit ille: Non furaberis. Et tandem uno sermone pene omnia comprehendens ait: Quod tibi non uis, alii ne feceris. Esto igitur consentiens huic aduersario tuo; hoc autem cito interim dum es in uia cum eo; cito enim hec uia finitur; pauca sunt miliaria. Tanta enim est hec uia, quanta est et uita uniuscuiusque. Quamuis autem aliis longior, aliisque breuior sit, nulli tamen ualde prolixa est  Postquam uero uia completa fuerit, et uita finita iam nichil proderit consentire uelle. Quid igitur? Accusabit enim te aduersarius tuus, tradetque te iudici. Cur non dicis, optime Domine, tradetque te  mihi? Tu es enim qui constitutus es a Deo iudex uiuorum, et mortuorum. Sed quid sequitur? Iudex tradat te ministro. O quam iniquo ministro ad cruciandum traditur, qui bono consiliario consentire noluit! Postea uero quid fiet? Et in carcerem mittaris; carcer iste infernus est. Qualis minister, talis et carcer. Ille enim est crudelior omnibus, iste formidolosior et horribilior uniuersis; in quo tenebre nunquam deficiunt, in quo ignis nunquam exstinguitur, in quo uermis nunquam moritur. Amen dico tibi non exies inde, donec reddas nouissimum quadrantem. Magnum est hoc debitum, et infinita, et innumerabilis est ista pecunia, ad cuius nouissimum quadrantem nunquam uenitur; que semper soluitur et nunquam finitur.

XIII*. Audistis quia dictum est antiquis, non mechaberis. Ego autem dico uobis quoniam omnis qui uiderit mulierem ad concupiscendum eam, iam mechatus est eam in corde suo.His enim uerbis non solum corporis, sed et mentis fornicatio tollitur; quoniam non solum membris agere, sed et mente concupiscere, fornicatio uocatur. Et quasi aliquis oculorum culpam post se ad illicita mentem trahentium causaretur, addidit dicens:  Quod si oculus tuus scandalizat te, erue eum et proiice abs te. Ut quid? Expedit enim tibi ut pereat unum membrorum tuorum, quam totum corpus tuum mittatur in gehennam. Similiter 25 autem fac, si manus in aliquo scandalizauerit. Hoc enim ad litteram intelligere, sanctorum Patrum concilia  , interdicunt; eosque ad sacros ordines non admittunt qui tale aliquod fecisse inueniuntur. uerumtamen oculos tunc eruimus, et a nobis eos proiicimus, si eis in corpore nostro uagandi per illicita licentiam tollimus. Unde Psalmista: »Auerte, inquit, oculos meos, ne uideant uanitatem .« Aliter autem oculum scandalizantem cruere est, quando fratrem uel filium uel aliquem alium amicorum, quem quasi oculum uel manum  diligimus, uiolenter a nobis abiicimus, et abscindimus, si in Christi fide et in anime nostre salute nos scandalizant: nullum enim aduersum hec diligere debemus. Inde enim Heli sacerdos ualde reprehenditur quod filiorum scandalum sustinuerit. Tollamus igitur et eruamus a nobis quicunque ad corporis uel anime fornicationem nos inuitant, etiamsi, quasi oculi et manus, cari et necessarii nobis fuerint. Expedit enim nobis ut illi soli pereant, quam ut nos quoque simul cum illis pereamus. Sequitur: Dictum est autem: Quicunque dimiserit uxorem suam  , det illi libellum repudii. Ego autem dico uobis, quia omnis qui dimiserit uxorem suam, excepta fornicationis causa, facit eam mecari; et qui dimissam duxerit, adulterat. In his  autem manifeste ostenditur, quod nulli uxorem suam dimittere liceat, excepta causa fornicationis. Causa uero fornicationis, uxorem uiro dimittere licet, aliam uero ducere non licet. Hoc autem alius euangelista ostendit dicens: Omnis qui dimittit uxorem suam et aliam ducit, mechatur  . Quis est enim qui dimittit uxorem suam, nisi ille cuius uxor fornicata est? alii enim dimittere non licet. Mechatur autem similiter et mulier, si dimiserit uirum suum, et alii nupserit. Sed dicit aliquis: Ecce qui dimittit, mechatur. Nunquid et illa que dimittitur, similiter mechatur? Audi euangelistam: Et qui dimissam duxerit, adulterat. Quare enim adulterat qui dimissam ducit? Quia eam ducit, quam ducere non licet: si enim aliam duceret, non adulteraret. Si igitur ille  adulterat qui eam ducit, multo magis illa adulterat que ducitur. Si ergo, nisi causa fornicationis, uxorem  dimittere non licet, quid est quod Apostolus ait: »Infidelis si discedit, discedat: Non enim subiectus est seruituti frater aut soror in eiusmodi .« Ac si dicat: Si fidelis infidelem dimittere uelit, nullo iam uinculo coniugali tenetur, ut non dimittat. Melius tamen est tenere, ut sic fortasse eam conuertat. Non igitur necessitate constringitur, ut eam teneat, sed caritate sola, ut conuertat. Unde si infidelis discedit, et a fideli teneri non potest, non curet hoc fidelis, discedat. Et hoc quidem diuortium sola fornicatio facit. Que enim fornicatio maior et intolerabilior est, quam ut uir Deo adhereat, et uxor cum idolis fornicetur? Audiuit igitur Apostolus, Christo dicente, quod non, nisi causa fornicationis, uir uxorem dimittere possit, et  hoc de utraque fornicatione, corporis uidelicet et anime intellexit. Quod quidem Dominum quoque intellexisse dubitare non debemus. Iterum audistis quia dictum est antiquis: Non periurabis; reddes autem Domino iuramenta tua. Ego autem dico uobis: non iurare omnino, neque per celum, quia thronus Dei est: neque per terram, quia scabellum est pedum eius: neque per Ierosolymam, quia ciuitas est magni regis: neque per caput tuum iurabis  , quia non potest unum capillum album facere aut nigrum. Sit autem sermo uester: est, est: non, non. Quod autem his abundantius est, a malo est. Hec autem Iacobus apostolus in Epistola sua posuit dicens: »Ante omnia autem, fratres mei, nolite iurare neque per celum, neque per terram, neque aliud quodcunque  iuramentum. Sit autem sermo uester: est, est: non, non, ut non sub iudicium incidatis  .« Poterat enim fortasse aliquis intelligere, quia pauca Dominus per que iurare non licet enumerauerat, eum cetera tacendo consensisse, nisi quia Iacobus apostolus his omnibus super addidit, neque aliquid quodcunque iuramentum. Cur autem omne iuramentum interdixerit, mox subiungens ait, ut non sub iudicium incidatis. Qui enim nunquam iurat, nunquam periurium incurrit, qui uero periurium non agit, nunquam de periurio iudicatur. Hec est igitur causa, quare et Dominus, et beatus Iacobus iurare prohibeat. Idem enim spiritus in utroque loquebatur. Idem igitur uterque significauit. Querendum est tamen quare per creaturam iurare interdicamur?  Que enim ibi obligatio fit, ut per celum et terram ceteraque his 26 similia iurare   timeamus? Cum enim Deum uel eius uerba in iuramento ponimus, eum quodam modo mediatorem facimus eiusque auxilium abdicamus, nisi illi pactum seruauerimus, qui nobis sub tali pignore credidit. In aliis uero qua obligatione tenemur? Si enim dicam: iuro tibi per caput meum, quid intelligitur? hoc fortasse: sic mihi caput meum sanum sit. Si uero dixero, iuro tibi per celum et terram et per ciuitatem Ierusalem, intelligi potest: sic celum det mihi pluuiam, sic terra det fructum suum, et sic ciuitatem istam inhabitem. Et he quidem non parue obligationes sunt; maxime autem si allegorice intelligantur, ut per celum  apostolos, per terram Ecclesiam, per ciuitatem uero Ierusalem celestem patriam significemus. Hoc enim Dominus ipse  significare uidetur, cum de celo quidem dicit, quia sedes Dei est; de terra uero, quia scabellum est pedum eius; de Ierusalem autem, quia ciuitas est magni regis. ualde enim timendum est ponere hec in iuramento, si ita intelligantur. At uero neque caput suum abiuret aliquis cui sanitatem diuinitus ademptam reddere non ualet, siquidem quod minus est, unum capillum album aut nigrum facere non potest. Nemo enim id facere ualet ut suo tempore nigri, et albi capilli non oriantur. Quomodo igitur dicemus? Quomodo loquemur? Quomodo uerba nostra firmabimus? Sit, inquit, sermo uester est est, non non: quod tale est ac si diceret: Illud quod est, dic quia est: illud quod non est, dic quia non est: sic loquere, sic responde. Quod si feceris, non peccabis, neque  mentieris. Nihil his addas, sit simplex sermo tuus. Quod enim his abundantius est, a malo est. Quid enim est quod his abundantius est, nisi mendacium? Qui enim dicit id esse quod non est, uel id non esse quod est, tale uerbum abundantius est, a malo est, a peccato, et a diabolo est: de ipso enim dicitur quia a principio mendax fuit, »et in ueritate non stetit  .«

XIu. Audistis quia dictum est: Oculum pro oculo, dentem pro dente. Ego autem dico uobis non resistere malo.Sed si quis te percusserit in dexteram maxillam tuam, prebe illi et alteram; et ei qui uult tecum in iudicio contendere, et tunicam tuam tollere, remitte  ei et pallium. Et quicunque te angariauerit  mille passus, uade cum eo alia duo. Qui petit a te, da  ei; et uolenti mutuari a te, ne auertaris  . Hec enim pauca uerba omnibus hominibus sufficiunt ad perfectionem, in quibus omnis patientia, et largitatis uirtus aperte commendatur. Omnia autem ista illud capitulum spectant eique continuantur quo dicitur: Nisi abundauerit iustitia uestra plusquam Scribarum et Phariseorum, non intrabitis in regnum celorum. Pharisei namque et auaritia pleni erant, et patientiam non habebant. Audistis quia dictum est: Diliges proximum tuum, et odio habebis inimicum tuum. Ego autem dico uobis: diligite inimicos uestros, benefacite his qui oderunt uos. Cetera enim, que superius dicta sunt  , non contraria legi, sed quoddam eius supplementum esse uidentur, secundum hoc quod dixerat: Non ueni legem soluere, sed adimplere.  Que uero modo dicuntur, contraria sibi uidentur esse: opposita enim sibi sunt, odio habebis inimicum tuum, et diligite inimicos uestros. Quomodo ergo intelligemus uerba ueritatis, ut non sint contraria legi? Quis est iste inimicus, quem odio habere, et diligere precipit? Inimicus iste  , homo est; inimicus quia peccator, amicus quia homo. Duo enim audisti, hominem et peccatorem. Dilige igitur hominem, habe odio peccatorem. Dilige naturam non uitium; odi uitium non naturam. Hoc enim modo et Christus legi, et lex Christo conueniet. Unus enim idemque homo et amicus et inimicus est tibi; unus idemque te persequitur et non persequitur: quod enim Deus in homine fecit amicum tibi est, et non insidiatur tibi:  quod uero diabolus in homine fecit inimicum tibi 27 est, tibique insidiatur. In uno igitur eodemque homine et amicum diligimus, et inimicum odio habemus. Quod ergo lex dicit: Diliges proximum tuum, naturam hominis intellige; que ideo tibi proxima est, quia de eadem massa facti estis. Quod uero sequitur: Et odio habebis inimicum tuum, uitium intellige, quod est causa omnium inimicitiarum. Nulle enim inter homines inimicitie essent, si hoc solum de eis sublatum fuisset. Sequitur: Benefacite his qui oderunt uos. Hoc enim ipse Dominus et docuit et fecit, sicut Iudeis loquens ait: »Multa bona opera operatus sum uobis, propter quod horum uultis me occidere? Et orate pro persequentibus  et calumniantibus uos  .« Et hoc quidem ipse compleuit, quando pro suis persecutoribus  orauit dicens: »Pater, ignosce illis, non enim sciunt quid faciunt. Ut sitis filii Patris uestri qui in celis est  .« Quod sic intelligitur: ut sicut estis filii Dei per creationem, sic etiam sitis eius filii per imitationem. Ipse enim non solum amicis, uerum etiam inimicis bene facit. Et hoc est quod ait: Qui solem suum oriri facit super bonos et malos, et pluit super iustos et iniustos. Sic enim inimicos nutrit ut amicos; et hos et illos sui solis splendore illuminat, et suarum pluuiarum mundatione utrorumque possessiones fecundat. Sed parua sunt hec, audi maiora. Qui solem suum  , Filium suum solem iustitie, lucem, que illuminat omnem hominem uenientem in hunc mundum, nunc oriri, nunc uideri, nunc in tenebris lucere, nunc super bonos et  malos splendescere facit. Et pluit super iustos et iniustos. Prius enim per prophetas, deinde per Filium, postea uero per apostolos et doctores fidei et doctrine pluuias omnipotens Dominus pluit. Magne sunt iste nubes: his Ecclesia fecundatur, his bonorum operum semina nutriuntur, his qui infusus non fuerit, totus aridus in igne cremabitur. Si enim diligitis eos qui uos diligunt, quam mercedem habebitis? Nonne et publicani hoc faciunt? Et si salutaueritis fratres uestros tantum, quid amplius facitis? Nonne ethnici hoc faciunt? Non enim hoc intelligere debemus, ut eos qui nos diligunt diligere non debeamus: alioquin nec Deum nec proximum diligeremus, que sunt duo maxima legis mandata. Quid igitur? nisi ut non diligamus eos tantum qui nos  diligunt, sed etiam eos qui nos non diligunt, et non propter hoc tantum, quia nos diligunt; hoc est enim uicem reddere, sed quia eiusdem corporis membra sumus, et eiusdem Patris filii sumus. Talis enim amor spiritualis est, et ideo indeficiens: carnalis enim amor cito dilabitur, sicut et ipsa caro; quali uidelicet amore publicani atque ethnici se uicissim diligunt: statim enim ut se ab aliis non diligi intelligunt, ipsi quoque alios non diligunt. Nos igitur omnes diligere, omnium salutem querere, omnibus caritatis affectum ostendere debemus. Quid enim est aliud salutare, nisi caritatis, et dilectionis affectum ostendere? Sic enim augetur amor et concordia crescit. Estote ergo et uos perfecti, sicut et Pater uester celestis perfectus est. Non enim  dicit, ut simus tantum perfecti, quantum Pater noster celestis perfectus est; hoc enim impossibile est: sed dicit, ut simus perfecti, sicut ipse est. Sic enim puer aliquis homo est, sicut et iuuenis, quamuis uiribus et scientia non sit perfectus homo, sicut iuuenis. Simus igitur perfecti pro modulo nostro;  quoniam perfectus Dominus bonos et perfectos uult habere fideles. Que sit autem ista perfectio  , audi quid ipse Dominus dicat: »Si uis, inquit, perfectus, esse uade, uende omnia que habes, et da pauperibus .« Hec autem specialiter apostolis dicuntur, eorumque successoribus per eos mandantur. [CAP. uI.] Attendite ne iustitiam uestram faciatis coram hominibus, ut uideamini ab eis: alioquin mercedem non habebitis apud Patrem uestrum qui in celis est. Si enim iustitiam nostram non debemus facere coram hominibus, quid est quod superius ait: Sic luceat lux uestra coram hominibus ut uidentes uestra bona opera, glorificent Patrem uestrum qui in celis est? Quomodo enim uidebunt bona opera nostra que, coram eis ipsisque  uidentibus, facere non audemus? Si enim fecerimus, mercedem non habebimus. uideamus igitur quid significet ut uideamini ab eis: in hoc enim tota questio soluitur. Non enim perdit mercedem, sicut dicere uidetur qui iustitiam suam facit coram hominibus, sed qui ideo facit, ut uideatur ab hominibus. Qui enim ideo facit ut ab hominibus uideatur, non iustitie mercedem querit, sed hominum laudem et uanam gloriam populique fauorem. Ideoque non habet mercedem apud Deum, quoniam uanam mercedem laudis suscipit apud homines. Cum ergo facis eleemosynam noli tuba canere 28 ante te, sicut hypocrite faciunt in synagogis et in uicis, ut honorificentur ab hominibus: amen dico uobis, receperunt mercedem suam. Dico ergo: quare receperunt mercedem  suam? Nunquid ideo quia pauperes tube sonitu colligebant, quod fortasse aliter tam facile adunare non poterant? Aut quia in Synagogis  et in uicis hoc faciebant, ubi, quia locus spatiosior erat, melius fieri uidebatur? Non ideo quidem. Quare ergo? uis audire quare? Quia ideo hoc faciebant, ut non a Deo mercedem reciperent, sed ut honorificarentur ab hominibus. Tantum igitur eis amor laudis et glorie contulit, ut eleemosynas darent, et mercedem non haberent. Quomodo ergo eleemosynas facere debemus? Sequitur: Te autem faciente eleemosynam, nesciat sinistra tua, quid faciat dextera tua, ut sit eleemosyna tua in abscondito, et Pater tuus qui uidet in abscondito, reddet tibi. Quid enim per dexteram uel quid per sinistram intelligamus?  Si enim manus nostras in his intelligere uelimus, nescio quomodo alterius opera altera intelligat: non enim in manibus, sed in mente est intellectus. Denique cur dextera opus suum sinistre abscondat, que tam concordans ei est, tamque fideliter in omnibus ei auxiliatur? Aliud igitur per  dexteram et sinistram oportet intelligere. Dextera enim nostra, amor Dei est, sinistra  uero, amor laudis; hec enim ducit ad agnos, illa ducit ad hedos. Recordare illius Euangelii, in quo agni constituuntur a dextris, hedi uero a sinistris. Si ergo facis eleemosynam, fac amore Dei qui hoc precepit ut faceres; hec est enim dextera tua. Nesciat hoc sinistra, id est amor laudis. Non queras inde fauorem uulgi, unde queris placere Deo. Utrumque enim simul etsi habere possis, non habebis tamen, si habere desideras. Sic igitur in omni opere nostro nescit sinistra quid faciat dextera, si non amore laudis, sed amore Dei et iustitie illud agimus. Unde et hic dicitur, ut sit eleemosyna tua in abscondito. Siue enim in Synagoga, siue in uicis et plateis eleemosynam  facias, in abscondito tamen facis, quicunque hoc faciens non ab hominibus, sed a Deo uideri desideras. Econtra uero qui in abscondito facit, et uideri cupiens, laudem ex hoc et gloriam querit, non in abscondito quidem facit, quoniam absconditum non uult esse quod facit, tantumque ei ualet ac si in publico faceret. Deus autem qui uidet in abscondito, et cui abscondito nichil est absconditum, qui et corda scrutatur et uidet cogitationes, reddet unicuique secundum opera sua. Et cum oratis, non eritis sicut hypocrite, qui amant in synagogis et in angulis platearum stantes orare, ut uideantur ab hominibus: Amen dico uobis, receperunt mercedem suam. Tu autem, cum oraueris, intra in cubiculum tuum, et clauso ostio, ora Patrem tuum in abscondito, et Pater  tuus, qui uidet in abscondito, reddet tibi. Omnes enim he similitudines pene idem significant, atque uno modo absolui et intelligi possunt. Neque enim peccat aliquis, quia in synagoga orat, que est domus orationis; in plateis quoque orare non est peccatum. Quare ergo interdicitur? Audi quod sequitur, et intelliges: Ut uideantur ab hominibus.  Quid enim significet uelle uideri ab hominibus, iam superius dictum est. Hec est autem causa quare oratio tua non suscipitur; quia uis uideri ab hominibus. Ubicunque enim ores, si ideo oras ut uidearis ab hominibus, non suscipitur oratio tua. Sed si uis bene orare  , intra in cubiculum tuum, redi ad cor, hoc est enim cubiculum in quo oratio continetur: hoc est cubiculum in quo Deus ipse quiescit. Ibi igitur ora, ibi loquere, ubi et quod dicis et cui dicis presto sunt. Claude ostium, non enim indiget sono oris, non indiget clamore uocis ille quem oras. Ad cor enim respicit, in abscondito uidet, non uerborum compositionem, sed cordis compunctionem attendit. Unde Psalmista: »Cor contritum et humiliatum Deus non spernit  .« Sequitur: Orantes autem, nolite multum loqui, sicut ethnici faciunt: putant enim quod in multiloquio suo exaudiantur. Nolite ergo assimilari eis, scit 29 enim Pater uester, quid opus sit uobis, antequam petatis eum. Ethnici enim siue dicantur ab ethna  , siue quod magis uidetur, dicantur a ualle Ennon, a qua dicitur gehenna, hypocritas et peccatores significant: isti autem nescio quo errore decepti in multiloquio et longa oratione se exaudiri cogitabant. Non enim exauditur oratio quia longa est, sed quia pio mentis affectu fit, a corde contrito, et spiritu contribulato. Sed quid est quod Apostolus ait: »Sine intermissione orate  ,« cum Dominus multum nos loqui in oratione prohibeat? An fortasse sic determinandum  est? Sine intermissione orate dum oratis, ut uidelicet uel cito ab oratione cessemus, uel interim dum oramus attentissime et tota cordis intentione oremus? Potest tamen et sic intelligi, ut Dominus de clamosa uocis oratione, Apostolus uero de abscondita mentis deprecatione locutus sit. Hec igitur abbreuianda est ut uaga, illa uero continuanda est  ut stabilis et firma: hec auditur a populo, illa non auditur nisi a Deo. Hec modulatione mouetur, illa lacrymis temperatur. Hec igitur breuis fiat ut audiatur a populo, illa fiat longa ut exaudiatur a Domino. Siue enim manducamus, siue bibimus, siue aliquid aliud agimus, mentem tamen ad Deum habere possumus; loqui uero, uel orare non possumus. Et quia optimus Deus ante etiam quam petatur, scit quid nobis sit opus, non est necesse ut oris orationem longam faciamus: que multis impedimentis multoties a sui continuatione interrumpitur. Illa igitur extendatur, illa sine intermissione fiat, que laudem non querit, fauorem non appetit, de modulatione non laudatur, de absono non reprehenditur; que ab homine non auditur, et que a  Domino exauditur. Sequitur: Sic ergo uos orabitis:

Xu. Pater noster, qui es in celis, sanctificetur nomen tuum  . Magnus honor, immensa nobilitas, ut Patrem uocemus, cuius uocari serui digni non sumus  . Adoptiui namque filii facti, simul cum unico Dei Filio dicimus: Pater noster. Adoptione autem non qui uolunt, sed qui eliguntur digni fiunt. Ipse enim nos »elegit ante mundi constitutionem, ut essemus conformes imagini Filii eius, ut sit ipse primogenitus in multis fratribus :« Apostoli uerba sunt. Nemo amplius de nobilitate superbiat: omnes fratres sumus; ille no bilior qui melior. Sepe enim seruus nobilior est quam dominus, quoniam hic est seruus hominis, ille  diaboli. Quamuis autem ubique sit Deus, in celis  tamen specialiter esse dicitur, quoniam in sanctis habitat, qui celi uocantur. Celi  autem uocantur sancti, quia altius eleuati, non terram, sed celum diligunt. Sed quomodo nomen Dei sanctificari potest, quod semper et naturaliter sanctum est? Quid est enim sanctificetur nomen tuum? Prius enim »notus in Iudea Deus, in Isrel magnum nomen eius .« Nondum igitur in gentibus nomen Dei sanctificatum erat. Adhuc enim nomen Iouis, Mercurii, Martis et Saturni sanctum in gentibus habebatur. Nunc igitur nomen Dei in Ecclesia sanctificatum est, et nomen falsorum deorum nefandum, et profanum factum est. Illis preterea nomen Dei sanctificatum non est, qui illud abiurare non timent. Quid igitur est sanctificetur nomen  tuum, nisi sanctum, 30 terribile, ualdeque tremendum ab omnibus habeatur: Adueniat regnum tuum  . Hoc enim et de regno ecclesiastico, quod a Deo regitur, et gubernatur, et de regno eterno quod finem non habebit, intelligi potest. Hoc autem quotidie uenit, quotidie crescit, quotidie nascuntur qui ei per fidem coniunguntur. Hoc enim regnum a nascentibus augetur, a morientibus non minuitur: uenit igitur semper donec ex toto compleatur. Quod ubi completum fuerit, tunc multo melius esse incipiet. Et hoc quidem est quod oramus, uidelicet ut compleatur et transferatur. Qui enim sic non orat, non optat esse beatus. Fiat uoluntas tua, sicut in celo et in terra  . Fiat, inquit, et compleatur sic in terra  uoluntas tua ab hominibus, sicut in celis fit, et  adimpletur ab angelis  . Ibi enim sola pax regnat, ibi nulle lites, nulle discordie, nulla bella, neque indignatio ulla. Panem nostrum supersubstantialem da nobis hodie. Hic est enim ille panis, qui de celo descendit: hoc pane nutritur anima. Qui bene supersubstantialis dicitur, quoniam super substantiam et angelorum, et hominum, caro Christi exaltata est. Est etiam iste panis sermo diuinus, qui ab alio euangelista quotidianus  dicitur, quoniam quotidie ab Ecclesia suscipitur. Nam, etsi quotidie non suscipiatur singulariter ab omnibus, quotidie tamen ab illa suscipitur, que mater est omnium, et cuius membra sunt omnes. Hunc autem panem dari nobis non rogamus nisi hodie; quia non sumus nisi hodie. Cur enim cras mihi dari rogem, cum utrum  ad cras ueniam, ignorem? Ipse enim Dominus dicit: Nolite cogitare de crastino  : hodie es, hodie quere: si ad cras ueneris, et cras quere. Postquam enim ueneris ad cras, iam cras non erit tibi cras, sed hodie. Non queris igitur nisi hodie, quia nunquam habes, nisi hodie. Tria enim tempora sunt, ex quibus unum tantum habemus  . Et dimitte nobis debita nostra; sicut et nos dimittimus debitoribus nostris. Hoc enim ipse paulo post subsequenter exponit dicens: Si enim dimiseritis hominibus peccata eorum, et Pater uester celestis dimittet uobis peccata uestra  . Si autem non dimiseritis hominibus, nec Pater uester celestis dimittet uobis peccata uestra.  Audisti conditionem: quid tibi uidetur? Si dimiseris, dimittetur tibi  ; si non dimiseris, non dimittetur tibi. Aut ergo dimittas, aut ista non dicas: hec enim dicendo, te ipsum ligas et contra te oras. Tale enim est ac si dicas: Noli mihi, Domine, dimittere peccata mea, quia nec ego aliis dimittere uolo  . Melius est ergo dimittere, quam contra se talia dicere, tantumque beneficium amittere. Et ne nos inducas in tentationem. Sic enim nos in tentationem Dominus inducit, sicut et Pharaonis 31 cor indurauit. Quia enim sine eius permissione nichil fit, hoc ipse uidetur facere quod fieri permittit. Ipse igitur nos in tentationem inducit, quia inimicus noster nos tentandi potestatem non habuisset, nisi hoc ei desuper datum fuisset  . Hoc enim ex eo probari potest, quod nisi permissus,  beatum Iob tentare non potuit. Oramus igitur, non ut penitus non tentemur, sed ne in tentationem inducamur  , qua irretiti teneamur et superemur. Qui enim in tentationem inducitur, quasi iam circumclausus, et irretitus, aut difficile, aut nullatenus expeditur. Sed libera nos a malo. Libera, inquit, nos a malo: libera nos a peccato, libera nos a diabolo  , qui est auctor mali  , ne nos in tentationem inducat, ne nos aggrediens superet, ne tentando uincat, et glutiat  .

XuI. Cum autem ieiunatis, nolite fieri sicut hypocrite tristes  .Tristes enim dicuntur hypocrite,  quia, ut religiosi appareant, tristitiam quamdam et seueritatem in uultu ostendunt, quasi qui multo ieiunio sint confecti. Unde et subditur: Exterminant enim facies suas, ut appareant hominibus ieiunantes. Facies enim suas exterminant, quia ultra sue pulchritudinis terminos atque naturam, incultas et informes horrescere sinunt. Si enim informitas Deo placuisset, tam pulchra facie hominem non formasset. Sed quare hoc faciunt? Ut appareant hominibus ieiunantes. Si enim soli Deo ieiunium suum commendare uoluissent, non in facie, sed in corde illud ostenderent; scriptum est enim: Homo uidet in facie, Deus autem corda intuetur  . Qui igitur non Deo, sed hominibus placere uolunt, illud exterminant  quod ab hominibus uidetur. Ideoque quia  laudem ab hominibus querunt, mercedem a Deo non recipiunt. Et hoc est quod ait: Amen dico uobis, receperunt mercedem suam. Sed dicis. Quomodo ergo ieiunabo? Audi quod sequitur: Tu autem, cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo, qui uidet in abscondito; et Pater tuus, qui uidet in abscondito, reddet tibi. Hypocrita, inquit, quando ieiunat, faciem exterminat, quoniam exterminatorem et tristitie principem in corde habet. Tu uero qui totius consolationis letitieque Dominum in cordis habitaculo gestas, hilarem et pulchram faciem ostende. Appareat exterius in facie, quantum letitie bonum possideatur mente, et uirtute ieiunii operante, sicut anime caput, et facies ungitur  , et lauatur  interius, sic etiam non meroris, sed gaudii pulchritudo reueletur exterius. Hoc enim ieiunium suo ordine celebratum operatur in nobis, ut et mens nostra sancti Spiritus oleo ungatur, et facies anime peccatorum maculis abstergatur. Faciei autem spiritualis sanctaque letitia hypocrisim tollit, eiusque suspicionem. Qualiscunque enim sit facies, Deus tamen non faciem intuetur, sed corda. Age palam quidquid uis, finge et simula quod uis, ipse tamen in abscondito uidet, et, secundum hoc quod ibi uidet, reddet tibi. Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Thesaurizate autem uobis thesauros in celo, ubi neque erugo, neque tinea demolitur, et  ubi fures non effodiunt nec furantur. In terra enim thesaurizanti dicitur: »Thesaurizat et ignorat cui congregabit ea .« Itemque: »O stulte, hac nocte anima tua rapietur a te  , que autem parasti cuius erunt?« De illo uero qui in celis thesaurizat, quid dicitur? »Dispersit, dedit pauperibus: iustitia eius manet in seculum seculi, cornu eius exaltabitur in gloria .« Et Dominus ad diuitem: »Si uis perfectus esse, uade, uende omnia que habes et da pauperibus, et sequere me, et habebis thesauros  in celo.« Qui autem sic suos thesauros reponit, securus est, eosque amittere non timet. Quicunque igitur es qui cupis animam tuam in celo habitare et esse, ibi tuos thesauros repone. Ubi enim est thesaurus tuus, ibi est et cor  tuum. Si in celo est thesaurus, ibi erit et anima. Si in terra est, in terra erit. In terra utique, de qua beatus 32 Iob ad Dominum dicit: »Dimitte me ut plangam paululum dolorem meum, antequam uadam, et non reuertar, ad terram tenebrosam et opertam mortis caligine; terram miserie et tenebrarum, ubi umbra mortis, et nullus ordo, et sempiternus horror inhabitans  .« Denique: ubi est thesaurus, ibi est et cor, quia unusquisque illuc peruenire desiderat, ubi suas diuitias cognoscit esse reconditas. Beatus igitur qui diuitias suas in celo reposuit, ut semper ibi mentem habeat, semperque illuc omnibus uiribus et desiderio tendat.

XuII. Lucerna corporis est oculus. Si fuerit oculus tuus simplex, totum corpus tuum lucidum erit. Si  autem oculus tuus nequam fuerit, totum corpus tenebrosum erit. Si ergo lumen quod in te est tenebre sint, ipse tenebre quante erunt?  Hanc autem similitudinem ad quid attulerit, non clare apparet, nisi fortasse quia discipulis loquebatur, quibus in huius sermonis exordio dixerat: »uos estis sal terre, et uos estis lux mundi :« ut per hoc uidelicet intelligant, quales in Ecclesie corpore esse debeant; et tale est ac si diceret: Sicut oculus est lucerna corporis, ita et uos estis lucerna Ecclesie; qui si simplex  et sine macula fuerit, totum corpus lucidum erit; si uero nequam et sine lumine fuerit, totum corpus tenebrosum erit. Nam neque manus quo extendantur, neque pedes quo  ambulent, neque cetera membra cognoscent ad quam partem se dirigere debeant. Si ergo lumen quod in te est, tenebre sint, et illud in se lumine careat, neque in ipsum illuminare ualeat, sine quo cetera membra lumen non habent, considera modo ipse tenebre quante erunt! Tante utique quanta et membra. Sicut enim unius lumine omnia illuminantur, ita unius tenebris omnia excecantur. Necesse est igitur ut Ecclesie oculus, necesse est ut sacerdos et episcopus simplex sit, sine macula sit, sine errore sit; quatenus de eius uita, de eius doctrina, de eius moribus, et sancta conuersatione omnia membra illuminentur. Si uero, quod absit! nequam fuerit, si hereticus fuerit, si fornicator et  adulter fuerit, totum corpus tenebrosum erit. Non dixit totum corpus nequam erit, sed totum corpus tenebrosum erit; quoniam non omnes eius nequitiam imitantur, quamuis eius tenebris omnes inuoluantur. Omnes enim inuoluuntur tenebris, quia exstincta est in eis lucerna luminis. Non enim ex tenebris oritur lumen, neque ex mendacio nascitur ueritas. Si ergo totius corporis lumen uertatur in tenebras, ipse tenebre quante erunt? Hoc autem et de anima intelligi potest, cuius oculus est intellectus  . Qui si uere lucis lumen amiserit, mox tota anima erroris et tenebrarum caligine inuoluetur. Si uero simplex et mundus fuerit, ipsa quoque clara et lucida erit.



33 PARS SECUNDA.


XuIII.  Nemo potest duobus dominis seruire; aut enim unum odio habebit, et alterum diliget; aut unum sustinebit, et alterum contemnet. Non potestis Deo seruire et mammone. Modo enim superius Saluator noster de thesauro locutus est; quem etiam quo in loco reponere debeamus ostendit, dicens: Thesaurizate uobis thesaurum in celo, ubi neque erugo, neque tinea demolitur, et ubi fures non effodiunt nec furantur. Nunc autem dicit, quia non possumus duobus dominis seruire, Deo scilicet et mammone: mammona namque diuitie interpretatur  . Reponat igitur in celo diuitias suas, qui Deo familiariter seruire desiderat. Qui enim diuitiis seruit, eius seruitium Deus non recipit. Facilius est enim camelum per foramen acus transire, quam diuitem  intrare in regnum celorum. Diuitiis autem seruire est, subiectionem quamdam eis exhibere, et pro necessitate uel utilitate eas expendere timere. Aliud igitur est seruire diuitiis, aliud habere diuitias  . Ille enim diues non multum a paupere distat, qui in diuitiis spem non ponit, easque utiliter largiterque distribuit. Hoc autem si ad litteram intelligatur, ut simplex sermo dicere uidetur, non solum duobus dominis, sed et multis dominis seruire non est impossibile. Ideoque de quibus dominis hoc intelligere debeamus, confestim subdidit dicens: Non potestis Deo seruire et mammone. Istis enim duobus nemo simul seruire potest. Quis enim seruit mammone, nisi auarus? Auarus igitur Deum  contemnit et odio habet. Unde hoc? Quia idolis seruit; sic enim Apostolus ait »Hoc autem scitote intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei .« Sequitur: Ideo dico uobis: ne solliciti sitis anime uestre, quid manducetis, neque corpori uestro, quid induamini. Hec enim specialiter dicuntur apostolis, eorumque successoribus  , ceterisque omnibus qui ad summum perfectionis culmen attingere cupiunt. Talibus enim nulla terrenorum bonorum est sollicitudo, quia habentes uictum et uestimentum, his contenti sunt. Facile quidem et sine omni sollicitudine his abundant, qui totam spem suam in Deum ponunt. Unde Psalmista: »Iacta, inquit, cogitatum  tuum in Domino, et ipse te enutriet  .« Itemque: »Non uidi iustum derelictum, nec semen eius egens pane  .« Nonne anima plus est quam esca, et corpus plus quam uestimentum? Noli, inquit, quicunque es qui mundi gloriam spreuisti, et Deo seruire, et contemplationi uacare elegisti, noli sollicitus esse anime tue, id est uite tue, quia qui dedit uitam, dabit unde et regatur uita. Plus est enim anima quam esca, plus est uita quam regimen uite  . Qui igitur dedit quod maius est, et illud utique dabit quod minus est. ualde enim hec uerba apostolis erant necessaria, qui sine sacculo et pera ubique terrarum erant ituri. Quibus et Dominus ait: »Ecce ego mitto uos sicut oues inter lupos  .«  His autem ut Apostolus ait, constituit Dominus ut de Euangelio uiuerent: »dignus est enim operarius wercede sua .« Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa. Nonne magis uos pluris estis illis? Nullum enim animal in hoc mundo Deus creauit, quod pluris amoris et dilectionis, pluris pretii et honoris sit apud Deum, quam homo. Si igitur ea que propter hominem facta sunt, et que ad ipsius comparationem aut parua aut nulla sunt, sine labore et sollicitudine omnipotens Dominus pascit, quanto magis eos non derelinquet, qui ad eius imaginem facti eius gratie sunt reconciliati  ? Quis autem uestrum cogitans potest adiicere ad staturam suam cubitum unum?  Hoc autem tale est ac si diceret: Quod uos quidem nec sollicitudine, nec cogitatione, nec arte, nec ingenio, nec labore facere potestis ut uidelicet 34 ad staturam uestram unum cubitum adiiciatis: hoc sine uestra cogitatione et sollicitudine Deus in uobis operatur, quos de matris utero tam paruos progredientes, ad integram mensuram perfecti hominis prouexit  . Ergone pascere non poterit, qui creare, uiuificare et hec incrementa dare potuit? Et de uestimento quid solliciti estis? Considerate lilia agri quomodo crescunt: non laborant, neque nent. Dico autem uobis, quoniam nec Salomon in omni gloria sua coopertus est sicut unum ex istis. Putatis, inquit quod uos sine labore et sollicitudine uestire non possit, qui agros uestit floribus, et lilia distinguit  coloribus? Quomodo enim crescunt lilia? quomodo tam pulchris operimentis induuntur? Nam neque laborare, neque filare  nouerunt, insensibilia enim sunt; uerumtamen satis excellentius ipso quoque Salomone induta sunt, qui et diuitiis et sapientia ceteris illius gentis regibus excellentior fuit. Nemo enim, uel arte uel sapientia, Dei operationis pulchritudinem imitari potest  . Si autem fenum agri, quod hodie est et cras in clibanum mittitur, Deus sic uestit, quanto magis uos minime fidei? Si de his que infra uos sunt hanc curam habet, quam curam de uobis eum habere putatis? Nolite solliciti esse dicentes: Quid manducabimus, aut quid  bibemus, aut quo operiemur? quoniam ille nichilo indiget, qui uobis, si fidem habeatis, sufficienter omnia ministrabit. Hec enim omnia gentes inquirunt: uos autem hec querere non est necesse. Querere, inquam, cum labore et sollicitudine: ideoque Dominus non ait: Nolite querere, sed nolite solliciti esse; scit enim Pater uester, quia his omnibus indigetis. Unde apostolus Petrus in Epistolis suis loquitur dicens: »Omnem sollicitudinem uestram proiicientes in eum, quoniam ipsi cura est de uobis  .« Querite, inquit, primum regnum Dei; querite uitam eternam; querite ut Ecclesia crescat; orate ut regnum Dei adueniat, suamque uobis iustitiam tribuat; ut, qui omnium iudices facti estis, omnes in iustitia et equitate iudicare  possitis. Et hec omnia adiicientur uobis. Hoc est enim quod alibi ait: »Centuplum accipietis et uitam eternam possidebitis .« Nolite solliciti esse in crastinum: crastinum enim pro futuro posuit  . Non enim uult Dominus de futuro nos esse sollicitos, qui neque de presenti certi et securi sumus: et in eo quidem quod nos in crastinum solliciti esse prohibet, presentium quodammodo sollicitudinem concedere uidetur  . Unde et beatus Paulus quasi de presenti sollicitus manibus suis laborabat, quod ei ad uictum quotidianum sufficere posset. Hac enim sollicitudine otiositas tollitur, nec tamen diuitiis seruitur. Cur autem de crastino solliciti esse non debeamus, adiunxit: Crastinus enim dies, sollicitus erit sibi ipsi; ac si  dicat: Sicut hodiernam sollicitudinem non interdico, ita neque crastinam, postquam crastinus dies aduenerit. Sit igitur hodiernus dies de se sollicitus, et non de alio: similiter et crastinus, et ceteri per ordinem. Sufficit enim diei malitia sua: sufficit tibi si huius presentis diei malitiam transire ualeas. Cur ergo malitiam malitie, laborem labori, angustias angustiis, fatigationem fatigationi superaddere uelis? Non enim pro malo hoc in loco malitia ponitur, sed pro fatigatione et labore  . Sic enim dicere solemus: »Multa mala hodie passi sumus,« quando aliquo magno labore fatigamur. Hoc autem alicui inconueniens esse uidebitur, nisi forte de  solis apostolis et similibus intelligatur. Ad quid enim oues et boues et cetera animalia que hodie necessaria habuimus, completo die teneamus et custodiamus, si omnino de crastino sollicitudinem non habeamus? Ad quid preterea agros et uineas colimus, eorumque fructus in cellaria recondimus? Patent autem et alia multa que simili modo contra hec dicere possimus. De illis igitur hec intelligantur, quibus preter corporis necessaria, nichil in hoc mundo possidere placet  . Tales enim prophete et apostoli fuerunt; tales et multos alios fuisse legimus. Si enim omnes homines tales esse uellent, non deesset Deo unde eos pasceret  .

XIX. [CAP. uII.]  Nolite iudicare et non iudicabimini.Non arbitretur aliquis ut his 35 uerbis iusta iudicia interdicantur, si tamen ab illis fiant a quibus fieri debent. Quid est enim nolite iudicare, et non iudicabimini: multi enim non iudicant, qui tamen iudicabuntur. Dicatur ergo: nolite iniuste et contra legis preceptum aliquem iudicare, et non iudicabimini de iniusto iudicio. Iudex enim qui iniuste non iudicat, etsi de aliis peccatis iudicetur, de iusto tamen iudicio non iudicatur, quia in iudicio non peccauit  . Unde et subditur: In quo enim iudicio iudicaueritis iudicabimini: et in qua mensura mensi fueritis, remetietur uobis. Hoc autem non sic est intelligendum  ut si aliquis male et iniuste aliquem iudicauit, ipse quoque iniuste a Domino iudicetur: est enim Deus  iustus iudex, nichilque iudicat iniuste. Eodem igitur iudicio quo alios iudicant, per quemdam modum iudicabuntur, et non eodem iudicabuntur. Eodem quidem, quia et ipsi damnabuntur; non eodem uero, quia non damnabuntur iniuste. Siue igitur scienter aliquis aliquem iniuste iudicauerit, siue in rebus occultis et dubiis accusauerit et damnauerit, certissime sciat et nullatenus dubitet quia ipse quoque eodem iudicio iudicabitur, et eadem mensura remetietur ei. Et de occultis quidem iudicare Apostolus prohibet dicens: »Nolite itaque ante tempus iudicare, quoadusque ueniat Dominus qui et illuminabit abscondita tenebrarum, et manifestabit consilia cordium .« De dubiis uero sic ait: »Tu quis es qui iudicas alienum seruum? Domino  suo stat aut cadit. Stabit autem: potens est enim Deus statuere illum: unusquisque in suo sensu abundet .« Notandum autem sicut hic manifeste apparet, quoniam illi quoque iudicare dicuntur, qui aliorum facta uel redarguunt, uel accusant. Unde et Apostolus cum dixisset: »Hic iam  queritur inter dispensatores, ut fidelis quis inueniatur  ,« mox subdidit dicens: »Mihi autem pro minimo est ut a uobis iudicer, aut ab humano die .« Sunt autem et alii qui aliorum parua commissa libenter diffamant, accusant et damnant, et crimina quibus premuntur, uidere despiciunt: et cum se ipsos non uideant, in alios semper oculos apertos habent. Et isti quidem de alterius oculo festucam trahere conantur, trabes uero que in suis infixe sunt, non considerant. De quibus subditur: Quid autem uides festucam in oculo fratris tui, et trabem in oculo tuo non uides? Tu criminibus premeris, et alios de peccatis reprehendis? Hoc enim interest inter peccatum et crimen, quod interest inter festucam et trabem. Aut quomodo dicis  fratri tuo, sine eiiciam festucam de oculo tuo, et ecce trabes est in oculo tuo? Hypocrita, eiice primum trabem de oculo tuo, et tunc uidebis eiicere festucam de oculo fratris tui. Si, inquit, tam diligens es ad aliorum corrigenda peccata, cur non prius corrigis tua? Si in aliis tam benigne misericordia moueris, cur non tui potius misereris? Scriptum est enim: Diliges proximum tuum tanquam te ipsum ; sed tu, sicut fingis, plus diligis fratrem tuum quam te ipsum; illius enim curam habes, te ipsum negligis. Sed hoc fortasse agis arte, ut prius illo experiaris quomodo postea tibi mederi debeas, magisque uis probare in alio quam in te ipso tue artis peritiam. Si enim ideo facis, astutia est, non misericordia. Sed non ideo facis: cur ergo? Quia hypocrita es,  quia non uis esse bonus, sed uideri bonus. Sufficit enim tibi, si a populo uidearis, et si de te alii dicant: Ecce homo iustus, ecce qui nemini parcit, ecce qui omnium peccata redarguit, ecce qui uult omnes sanare, et omnium oculos illuminare. Hoc enim populus dicit, sed tu tamen aliter intelligis. Scis enim quia mentitur, quamuis de illorum mendacio gratuleris.

XX. Nolite dare sanctum canibus, neque mittatis margaritas uestras ante porcos, ne forte conculcent eas pedibus suis, et conuersi dirumpant uos.Quid enim per sanctum et margaritas, nisi diuina sacramenta intelligamus? Quid uero per canes nisi infideles et iniquos, qui oblatrantes ueritati acquiescere nolunt, et quasi canis ad uomitum, ad mala consueta  sepius reuertuntur? De canibus enim Dominus ait: »Non est bonum sumere panem filiorum et mittere canibus ad manducandum ,« cum de muliere Chananea loqueretur. Porci uero sunt qui quasi in uolutabro luti, in fetore uitiorum delectantur. His igitur diuina sacramenta dare prohibemur,  quia dum in peccatis homo perseuerat, et ad ea, quasi canis ad uomitum, reuertitur, uel quasi porcus cenosus in eis delectatur, Christi corporis et sanguinis sacramenta eis dare non debemus. Conculcant enim ea pedibus suis, et quasi pro nichilo ducentes, non quali debent ueneratione ea suscipiunt: statim enim ad praui operis consuetudinem conuertuntur, et nos merore et tristitia interius scindunt et rumpunt, qui plus quam ipsi de eorum perditione dolemus. Potest autem de infidelibus 36 sic intelligi, ut quandiu ueritati non acquiescunt, et oblatrantes Euangelio contradicunt, et a sui erroris ceno et fetore non separantur, maiora eis sacramenta non reuelentur, ne forte blasphemando et irridendo ea conculcent, et conuersi in  ipsos predicatores, non solum iniuriarum, sed etiam uerberum dolore eos afficiant et dirumpant  .

XXI. Petite, et dabitur uobis; querite, et inuenietis; pulsate, et aperietur uobis.Omnis enim qui petit, accipit: et qui querit, inuenit: et pulsanti aperietur. Hec enim secundum Lucam supra dicte Dominice orationi continuantur : quam quidem instanter dicere debemus, ut nostrarum petitionum desideria compleantur. Sed quomodo uerum est, omnis enim qui petit, accipit? multi enim petunt et non accipiunt quod petunt. Hoc igitur de illa petitione intelligatur, de qua supra dixit, Querite primum regnum Dei et iustitiam eius, et omnia adiicientur uobis. Non enim in stultis petitionibus fideles suos exaudit: ipse enim scit quid nobis opus sit  .  In illis igitur nos exaudit, que nobis salutaria esse cognoscit. Omnis ergo qui petit, accipit; si tamen eius petitio digna sit, que exaudiatur: aliam autem petitionem Deus non audit. Unde et subditur: Aut quis est ex uobis homo, quem si petierit filius suus panem, nunquid lapidem porriget ei. Aut si piscem petierit, nunquid serpentem porriget ei? Si ergo uos cum sitis mali, nostis bona data dare filiis uestris, quanto magis Pater uester, qui in celis est, dabit bona petentibus se. Ac si dicat: uos, qui mali estis, non mala tamen, sed bona data datis filiis uestris; et Deus, qui naturaliter bonus est, bona data non dabit fidelibus suis? Dabit utique bona data, et nonnisi bona eis dabit, etiamsi inutilia querant, dum se sibi profutura  querere sperant. Aliquando enim sancti non recipiendo quod petunt, magis exaudiuntur quam exaudirentur, si illud reciperent. Plus enim non recipiendo beatus Paulus exauditus est, quam si illud recepisset, pro quo, sicut ipse dicit, ter Dominum rogauerat. Exauditus est igitur, ne exaudiretur. Non enim nisi bonum Apostolus querebat, quamuis illud non bonum sibi esse non intelligebat. Exauditus est igitur recipiendo bonum, ne exaudiretur recipiendo non bonum. Qui enim sibi bonum non querit, dum se sibi bonum querere putat, si id recipiat quod querit, non exauditur; si non recipit, exauditur. Deus igitur qui non aliud nisi querentis affectum considerat, bonum ei reddit qui se bonum querere credit, etiamsi sibi non sit bonum quod querit. uideamus  autem quid per panem et piscem, et quid per lapidem et serpentem significetur  . Ego quidem in pane sanctarum Scripturarum spiritualem intelligentiam significari puto; litteram uero in lapide, quoniam in tabulis lapideis scripta est. At uero in pisce Christum Dominum nostrum intelligo, qui in baptismi flumine primus natauit, et, ad piscis similitudinem, sine coitu de uirgine natus est. In serpente uero quis alius intelligitur, nisi ille qui primum hominem in serpente decepit? Lucas uero euangelista post hec ouum quoque et scorpionem posuit. In ouo igitur resurrectionem intelligamus, in qua uelut pulli de ouis, omnes sancti de sepulcris resurgentes, sursum ad celestia conuolabunt. In scorpione autem, diabolum uel Antichristum, qui  dum latenter homines decipiunt, quasi cauda eos percutiunt; scorpio enim nonnisi cauda percutit. Boni itaque filii, id est Christiani, panem petunt, quia in lege et prophetis spiritualem intelligentiam querunt. Petunt autem et piscem, quia Christi carne saturari desiderant. Petunt similiter et ouum, quia firmissima spe carnis exspectant resurrectionem. At uero mali filii, id est Iudei, lapidem petunt, quia in sacris uoluminibus solam litteram querunt. Petunt autem et serpentem, quia in ueneno et tortitudine diabolum imitantur. Petunt similiter et scorpionem, Antichristum exspectantes, quem Messiam uocant, ut qui in mundi exordio in primo homine occisi sunt a dracone, circa mundi finem percutiantur a scorpione.  Sic itaque bonis filiis bona data petentibus, bonus Pater bona data 37 tribuit. Mali uero mala data petentes, a malo patre mala data suscipiunt. Omnia ergo quecunque uultis ut faciant uobis homines, et uos facite eis: hec est enim lex et prophete. Quia, inquit, petitiones uestras a Domino exaudiri uultis, uos quoque aliorum petitiones libenter audite. Sed ne forte putetis quod malis petitionibus assentire debeatis, hoc facite aliis quod uobis ab aliis fieri uultis. Subuenite aliis in necessitatibus suis, si uultis, ut alii subueniant uobis in necessitatibus uestris. Et alibi quidem dicitur: »Quod tibi non uis, aliis ne feceris  :« hic autem dicitur: Quod tibi uis fieri, hoc aliis facias. Ibi malum facere interdicimur, hic autem etiam malis bona facere iubemur:  hec est enim lex et prophete; hec est caritas perfecta: »Diliges proximum tuum sicut te ipsum ,« quia uis ut te diligat proximus tuus sicut se ipsum: quod enim ab illo expetis, hoc te illi facere oportet. Hec est igitur lex et prophete, quia hoc precipiunt lex et prophete: non tamen dicit quod in hoc uno mandato uniuersa lex pendeat et prophete. Et quasi aliquis diceret: Arcta uia est ista, ualde difficilis obseruationis sunt ista mandata, subdidit dicens: Intrate ergo per angustam portam, quia lata porta, et spatiosa uia que ducit ad perditionem, et multi sunt qui intrant per eam. Quam angusta porta et arcta uia que ducit ad uitam, et pauci sunt qui inueniunt eam. Et uia, inquit, arcta est, et porta angusta; ideoque a paucis inuenitur:  uerumtamen hec est illa uia et illa porta per quam ad eternam uitam peruenitur. Pauci enim sunt illi qui saluantur, ad comparationem illorum qui damnantur. Unde et alibi Dominus ait: »Multi enim sunt uocati, pauci uero electi .« Illa autem uia et illa porta que ducit ad perditionem, lata ualde et spatiosa est, et ideo multi intrant per eam. Ieiunare enim, uigilare, a carnis desideriis et cunctis uoluptatibus abstinere, propriam uoluntatem non facere, cui non uideatur angustum et arctum? At uero abundanter et deliciose manducare et bibere, cunctis carnis desideriis et uoluptatibus obedire, sueque uoluntati in nullo contradicere, cui non uideatur latum et spatiosum? Multi igitur per hanc uiam ambulant, multi per hanc portam intrant. Sed  cuo intrant? Ciuitatem utique perditionis collegium  mortis, carcerem angustiarum, et lacum omnium miseriarum.

XXII.  Attendite a falsis prophetis qui ueniunt ad uos in uestimentis ouium, intrinsecus autem sunt lupi rapaces.Attendite, inquit, et cauete uobis a falsis prophetis, a malis sacerdotibus et episcopis: attendite a falsis predicatoribus: attendite a Simoniacis et hereticis  . Qui ueniunt ad uos in uestimentis ouium. Ouium simplicitatem simulant, ouium innocentiam fingunt, et ouium patientiam mentiuntur. Quos quidem si interius uideretis, si sub uestibus cerneretis, aliud ibi quam ouem esse cognosceretis. Latet enim lupus sub ouina pelle, et quos exterius oues esse putatis, intrinsecus sunt lupi rapaces. Lupi enim rapaces sunt, quia non ad hoc uenerunt  ut gregem custodiant, sed ad hoc ut furentur et rapiant, mactent et perdant. Quomodo autem eos cognoscere: possitis audite: A fructibus eorum cognoscetis eos, sicut enim unaqueque arbor a fructu suo cognoscitur, ita unusquisque homo in operibus suis cognosci potest. Ideoque non dixit a foliis eorum, sed a fructibus eorum cognoscetis eos. Si enim uerba attendamus, non facile boni discernuntur a malis. Unde et alibi Dominus ait: »Super cathedram Moysi sederunt Scribe et Pharisei: quecunque dixerint uobis facite, secundum opera eorum nolite facere  .« In quo apertissime bene eos dicere et male facere ostendit. Qui igitur in uerbis non discernuntur, in operibus comprehenduntur. Predicent igitur quidquid uelint, uos autem opera considerate.  Si fideles sunt, si mites, si patientes, si misericordes, si humiles, si pacifici, si casti, si beneuoli, si auaritiam oderint, si pecuniam non abscondunt, et similia que enumerare longum est, isti sunt fructus bone arboris: horum laudes folia sunt. Qui enim laudant hec et non agunt, folia tantum et non fructus ostendunt. Sic igitur a fructibus eorum cognoscetis eos. Nam et spine et tribuli a fructibus suis 38 cognoscuntur, quoniam neque in spinis uue, neque in tribulis ficus colliguntur. Sic omnis arbor bona fructus bonos facit: mala autem arbor fructus malos facit. Non potest arbor bona fructus malos facere, neque arbor mala fructus bonos facere. uerum est enim quia omnis arbor bona facit fructum bonum, et omnis arbor mala facit fructum  malum; sed quomodo illud uerum est, quod uerum  esse ueritas dicit, ut nulla bona faciat malum, et nulla mala faciat bonum? Nomo enim tam iustus, qui aliquando non peccet: hoc enim Ioannes apostolus ait: »Si dixerimus quia peccatum non habemus, nos ipsos seducimus, et ueritas in nobis non est  .« Omne autem peccatum malus fructus est. Malus igitur fructus etiam in bona arbore reperitur. Similiter autem nemo tam iniquus, qui aliquando bonum non agat, neque enim fieri potest ut saltim  uerum aliquando non dicat: uerum autem dicere bonum est; inuenitur igitur bonus fructus et in arbore mala. Quid igitur? Quomodo uerum esse probabimus quod uerum esse non dubitamus? ueritas enim mentiri non potuit. uerum est itaque quod nulla arbor bona fructus malos facit, et nulla  arbor mala fructus bonos facit. uerum utique est, sed cum determinatione uerum est. Dicatur ergo: Nulla bona arbor, secundum hoc quod bona est, fructus malos facit  : nullum enim contrarium suum contrarium generat; nam neque dulce facit amarum, neque sanitas egritudinem, neque frigus calorem, neque ueritas falsitatem. Non igitur bonum facit malum, neque malum bonum; contraria enim sunt. Omnis enim arbor secundum suam naturam bona est, et bonos fructus facit: secundum corruptionem uero mala est, et malos fructos facit. Quid autem in arbore significetur intelligis: arbor enim ista homo est  . Sed uis uidere quia non hominis natura, que utique bona est, facit fructum malum; sed eius corruptio et peccatum? Audi quid  Apostolus dicat: »Non enim quod uolo hoc ago, sed quod nolo malum illud facio. Si autem quod nolo illud facio, iam non ego operor illud, sed quod habitat in me peccatum  .« Inde igitur dicitur arbor mala, non quod secundum se mala sit, sed quia est corruptio mali. Etsi parum quidem corrupta est, quasi iam a corruptione sana, non mala, sed bona uocatur: si uero multum corrupta est, mala uocatur et non bona: ab eo enim suscipit nomen, quod magis in ea abundat. Cognoscuntur igitur falsi prophete a fructibus suis; quoniam, etsi aliquando bonum aliquod facere uideantur, tamen, quia uel pro lucro, uel pro laude faciunt, eorum simulatio diu celari non potest. Quia enim omnia opera sua faciunt ut uideantur ab hominibus, ipsum quoque  quod bonum esse uidetur, bonum non est. Sequitur:  Omnis arbor que non facit fructum bonum, excidetur et in ignem mittetur. Tunc enim arbores exciduntur, quando homines moriuntur: in ignem uero tunc mittentur, quando dicetur eis: Ite, maledicti, in ignem eternum. Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei, qui in celis est, ipse intrabit in regnum celorum. Quid est hoc? Nunquid enim uoluntatem Patris non facimus, quando Filium eius Dominum uocamus? Ipse enim discipulis ait: »uos uocatis me magister et Domine, et bene dicitis; sum etenim .« Dico ergo: Si una uoluntas est et Patris et Filii, quomodo non facit uoluntatem Patris qui facit uoluntatem Filii? uoluntas enim Filii est ut uocetur Dominus: est igitur et uoluntas Patris.  Sed non sufficit hec una uoluntas: sufficiet autem si eum quem uocas Dominum  habeas ut Dominum, et seruias ei ut Domino. Si enim seruieris ei ut Domino, eris seruus fidelis et bonus, diceturque tibi a bono Domino: Euge, serue bone et fidelis, quia super pauca fuisti fidelis, super multa te constituam, intra in gaudium Domini tui. Sequitur: Multi dicent mihi in illa die: Domine, Domine, nonne in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus; et tunc confitebor illis, quia nunquam noui uos: discedite a me, qui operamini iniquitatem. Qui sunt enim isti multi, nisi illi quos modo paulo superius falsos prophetas nominauit? Isti autem multi: hec turba non modica dicent in illa die. In qua die? Non  queras nomen eius, quia notissimum est. 39 Quid dicent? Domine, Domine, nonne in nomine tuo prophetauimus? Prophetauit enim Balaam  ; prophetauit et Caiphas; hoc enim dicit Euangelista: »Quia cum esset pontifex anni illius prophetauit dicens: Expedit uobis ut unus moriatur homo pro populo, et non tota gens pereat .« Demonia uero usque eiiciunt, aliasque multas uirtutes faciunt, et qui baptizant, et qui predicant. Quot enim sunt crimina, tot sunt et demonia in uno quoque; unde et Dominus de Maria Magdalena dicitur  expulisse septem demonia, quoniam, sicut alibi dicitur, »dimisit ei peccata multa, quia dilexit multum .« Hec autem demonia eiiciuntur, quando euangelica predicatione, a quocunque  nuntietur, peccatores penitent et conuertuntur.  Faciunt autem et alias multas uirtutes, quia cecos illuminant, leprosos curant, et mortuos suscitant. Has enim uirtutes fecerunt in corpore aliquanti predicatores, in anima uero faciunt omnes. Neque uero minus est animam sanare, quam corpus. Corpus uero sanatur et moritur, anima uero sanatur, et nunquam moritur. uis autem scire que anima sit ceca? Anima enim infidelis, que Deum non uidet, et ueritatem non intelligit, ceca est. Leprosa uero est illa que uitiorum maculis sordescit. Illa uero mortua est que in crimine perseuerat. Toties igitur predicatores cecos illuminant, leprosos curant, et mortuos suscitant, quoties iniqui homines eorum monitis et predicatione conuertuntur; et penitentia ducti, diabolo, et omnibus  operibus eius abrenuntiant, et sue salutis medicinam ab illis suscipiunt. Sed quid hoc eis prodest, cum illis Dominus dicat, nunquam noui uos? nunquam dilexi uos? nunquam uestra opera mihi placuerunt? Nouit enim eos Dominus, atque dilexit secundum naturam quam in eis creauit. Non nouit uero, neque dilexit secundum corruptionem qua eos diabolus uitiauit. Omnis ergo homo qui audit uerba mea hec, et facit ea, assimilabitur uiro sapienti, qui edificauit domum suam supra petram. Non ergo sufficit audire uerba Dei, hoc enim et Apostolus ait: »Non auditores legis iusti sunt apud Deum, sed factores .« Audire enim omnium est, facere uero paucorum. Domus autem que super petram fundata est, firmum et stabile fundamentum  habet. Sapiens igitur est qui sic edificat. Fundamentum prius querendum est. Sed uideamus quid hec petra significet; Apostolus enim dicit quia »petra erat Christus :« itemque, »fundamentum enim aliud nemo potest ponere preter id quod positum est, id est Christus iehsu  .« Inuenisti fundamentum, hic domum edifica: hic enim domum edificabis, si hec mandata seruabis. Crede et fac que precipit Christus, et fundaberis in fundamento Christo: ipse erit tibi fundamentum, ideoque non timebis pluuias et uentum. Hoc est enim quod ait; Et descendit pluuia, et uenerunt flumina, et flauerunt uenti, et irruerunt in domum illam, et non cecidit; fundata enim erat supra petram.  uis autem uidere domum supra petram fundatam,  quomodo nec pluuias, nec flumina, nec uentos timeat? »Certus sum, inquit Apostolus, quia neque mors, neque uita, neque principes, neque potestates, neque aliqua persecutio poterit me separare a caritate Dei, que est in Christo Iesu  .« Quamuis enim furore et terrore, flagellis et minis, omniumque tormentorum generibus, quasi quibusdam magnis uentorum et tempestatum procellis super sanctos tyranni seuientes irruerent, eos tamen a Christi fide separare nullatenus poterant: hoc autem ideo fiebat, quia bene super petram fundati erant. uideamus etiam de illa domo que non super petram, sed super arenam fundata est. Et omnis, inquit, qui audit uerba mea hec, et non facit ea, similis erit uiro stulto qui edificauit  domum suam super arenam. Descendit pluuia, et uenerunt flumina, et flauerunt uenti, et irruerunt in domum illam et cecidit, et fuit ruina eius magna. Qui enim uerba Dei audire delectantur, et custodire non curant, sue fidei domum, seque ipsos super arenam edificant; quia facili aura persecutionis deiiciuntur: quorum quidem ruina tunc magna erit, quando malignorum spirituum furore et ira quasi magno quodam impetu procellarum in tartara precipitabuntur.

XXIII. Et factum est, cum consummasset iehsu uerba hec, admirabantur turbe super doctrina eius. Erat enim docens eos sicut potestatem habens, non sicut scribe et pharisei.Ille enim in potestate docet, qui pro timore ueritatem 40 non celat. Qua in re scribe et pharisei, etsi multa bene docuissent,  plurima tamen reliquisse intelligi possunt, siue quia dicere timebant, siue quia ea non custodiebant, et ideo dicere erubescebant  . Hunc autem tam prolixum sermonem, secundum Mattheum Saluator noster in monte habuit; secundum Lucam uero in loco campestri: quod quidem quomodo solui possit non uideo, nisi eumdem sermonem bis eum habuisse intelligamus  . Et hoc quidem non erat inconueniens, quoniam aliis recedentibus, alii succedebant, quibus eadem uerba necessaria erant. Illis igitur recedentibus, quibus hec locutus fuerat, ipse in monte illa nocte mansit, »pernoctans, ut Lucas ait, in oratione Dei. Et cum dies factus esset, uocauit discipulos suos, et elegit  duodecim ex ipsis, quos et apostolos nominauit. Et  descendens cum illis stetit in loco campestri, et turba discipulorum et multitudo copiosa, que illuc undique confluxerat ,« stetit cum eo; et ibi quidem hunc eumdem sermonem habuit, quamuis non omnia que hic narrantur, in illo contineantur; sicut nec in isto omnia dicuntur que in illo reperiuntur. Sciendum est preterea quod euangeliste non eodem ordine historiam scribunt, quo a Saluatore omnia facta sunt  . Unde et in hac re multum discordare uidentur. Lege eos et sic esse uidebis. Puto enim quia non ordini sed narrationi operam dabant.

XXIu. [CAP. uIII.] Cum autem descendisset de monte secute sunt eum turbe multe. Descendit, inquit, Dominus de monte cum discipulis suis, inuenitque  ibi multas hominum turbas que eum exspectabant. Quibus postquam ea locutus est que Lucas euangelista narrat , secute sunt eum. Et ecce leprosus ueniens adorabat eum, dicens: Domine, si uis, potes me curare. Hoc autem miraculum non eo tempore factum est, quo factum esse euangelista dicere uidetur, testante Luca, qui ait: »Et factum est, cum esset in una ciuitate, et ecce uir plenus lepra, et uidens Iesum, procidens in faciem, rogauit eum dicens: Domine, si uis, potes me mundare .« Nemo igitur in loco campestri hoc factum fuisse intelligat, quod in una ciuitate factum esse audit. Hec itaque superioribus non continuantur. In eo enim quod ait, cum autem descendisset de monte, secute sunt eum turbe multe,  superioris locutionis finem facit. Deinde uero gestorum ordine et loco et tempore pretermisso, ab hoc miraculo scribere inchoat. Necessarium igitur esse uidetur, ut de ipso ordine pauca dicamus, ne sibi inuicem euangeliste contrarii inueniantur  . Postquam enim Dominus iehsu uocauit Petrum et Andream, Iacobum et Ioannem, ueniens simul cum eis Capharnaum, ubi et ipse et illi habitabant, intrauit in Synagogam et predicauit; et mirabantur omnes in doctrina eius. Inde uero exiens, uenit in domum Petri, et sanauit socrum eius, et alias uirtutes ibi operatus, reliquit Capharnaum, et transfretauit. Deinde uero, transactis aliquantis diebus,  rediit iterum Capharnaum; et tunc quidem sanauit paralyticum, et uocauit Mattheum apostolum et euangelistam. Eisdem autem diebus ascendit in montem, ibique illum sermonem habuit, de quo superius diximus, quando octo beatitudines predicauit. Cumque omnibus recedentibus, ipse eadem nocte ibi mansisset, facto mane uocauit discipulos, et duodecim ex eis elegit, quos et apostolos nominauit. Inde uero descendens, pene eumdem sermonem habuit in loco campestri. ueniens autem in ciuitatem Capharnaum, que ibi proxima erat, sanauit puerum centurionis. Sic igitur se habet ordo. Hic autem leprosus quando uel ubi mundatus fuerit, incertum est. Potest tamen conuenienter intelligi, quod in predicta ciuitate fuerit mundatus, quoniam  hoc miraculum inter cetera miracula scribitur, que ibidem Dominus operatus est. Et ceteri quidem euangeliste prius scribunt de socru Petri, et puero centurionis, quam de huius leprosi mundatione. Nunc autem ad rem ueniamus. »Ecce, inquit, leprosus ueniens adorabat eum dicens: Domine, si uis, potes me mundare  .« 41 uide quanta sit fides leprosi: hominem uidet, Deum adorat, de omnipotentia non dubitat. Sed quid dicit? Domine, si uis, potes me mundare: Dominus es, omnipotens es, uoluntas tua opus est, omnis creatura tibi obediens est; non promerui beneficium tuum, non sum dignus colloquio tuo; credo tamen, quoniam si uis, potes me mundare. Et Dominus ad hec, extendens manum suam, tetigit eum, dicens: uolo, mundare. Manum suam Dominus  extendit, potentiam manifestat, uirtutem non celat, tangit hominem et fugit lepra. Imo prius lepra fugit quam manus ad hominem perueniret  , ne si lepram tetigisset, contra legem facere uideretur. Lex enim huiusmodi hominem immundum iudicat, que omne immundum tangere interdicit. Sed quid ait? uolo, mundare. Credis quia possum, uolo quia credis; experire fidem tuam, cognosce potentiam meam; uolo ut munderis, et ideo mundare, et confestim mundata est lepra eius; ut et fidei uirtus, et curantis omnipotentia appareret. Et ait illi iehsu: uide nemini dixeris, sed uade, ostende te sacerdoti  . Hoc enim non dixisset, si hoc miraculum  inter turbas fecisset, que eum sequebantur cum de monte descendisset: neque enim unus celare posset, quod tanta millia hominum uidissent. Querendum tamen est, cur ei Dominus precipiat, ut nemini dicat? Predicare namque, et Dei miracula populis nuntiare, sacerdotum est: leprosus uero etsi mundatus sit, sacerdos tamen fieri non debet; quoniam illi ad hoc officium eliguntur, ut Apostolus ait, qui sine crimine  sint. In hoc quoque et nos deemur, in his que bene et laudabiliter agimus, laudem hominum et uanam gloriam querere non debere. Sed cur eum ad sacerdotem mandas, Domine Iesu? Quare iubes ut sacerdoti se ostendat, quem tu sacerdotum omnium maximus curas? Quis eum iudicare audebit, qui a tuo iudicio mundus  redit? Hoc igitur agis, ut legis sacramentis consentire agnoscaris. Ille enim mundus est, qui sacerdotum iudicio mundus iudicatur: illorum enim est bonum a malo, iustum ab iniusto, et mundum ab immundo separare. Hoc itaque priuilegium eis confirmas, dum ad eorum iudicium hunc hominem mandas. Sequitur: Et offer munus, quod precepit Moyses in testimonium illis. Prius autem quid leprosus iste significat ; deinde uero dicamus, quid munus etiam significet, quod eum offerre precipit Moyses. Iste enim leprosus totum humanum genus, et unusquisque peccator intelligi potest. Hec enim lepra non corporis, sed anime est. Illa enim anima leprosa est, que superbia, ira, auaritia, discordia, odio et luxuria sordescit.  Talis igitur leprosus currat ad Iesum, festinet ad medicum, non desperet, peniteat, et mundari desideret. Dicat: Domine, si uis, potes me mundare. Potes utique, quia et ego sum penitens, et tu es omnipotens. Tu enim dixisti, quia peccator quacunque hora conuersus fuerit et ingemuerit, uita uiuet et non morietur . Si enim hoc dixerit, si hoc egerit, certus sit de misericordia, non desperet de uenia, quia benignus est Dominus, qui ad se uenientem neminem repellit. Deinde uero offerat munus quod precepit Moyses. Precepit enim Moyses  , ut leprosus quando mundatur, offerat per se duos passeres uiuos, quibus et uesci licitum sit, et lignum cedrinum, et coccum et hyssopum: et unum e passeribus immolet in uase fictili super  aquas uiuentes: alterum uero in agrum auolare dimittat. Hoc enim uanum et inutile uideretur, nisi ille fieri precepisset, cui nichil uanum uel inutile placet. Ille igitur qui mundatur, duos passeres offerat, et corpus et animam Domino reddat, ut iam non mundi uoluptatibus, sed Deo seruiant: qui bene uiui offerri dicuntur, quoniam de morte ad uitam transferuntur; quibus quia uesci licitum est, mundos eos esse et a peccato liberos manifestat; nichil enim nisi mundum lex comedere iubet. Offerat autem simul cum his et lignum cedrinum, ut quia corpus  et animam suam Deo reddidit, incorruptam fidem et sinceram conuersationem se agere promittat: cedrus enim imputribilis est, redolentisque 42 nature. His autem superaddat et coccum, ut caritatis igne succensus Deum diligat et proximum; coccus enim ignei coloris est. Offerat preterea et hyssopum, ut in petra radicatus et fundatus, nunquam a Christi fide separari ualeat: hyssopus enim naturaliter in petra nascitur; petra autem erat Christus. Postquam igitur sic se totum Deo reddiderit, immolet unum de passeribus in uase fictili super aquas uiuentes. Hic enim passer corpus est, ideoque in uase fictili immolatur: quia uasa terrea et fictilia sunt corpora nostra. Immolatur autem super aquas uiuentes, id est sicut sancte Scripture immolari precipiunt.  Unde Apostolus: »Obsecro, inquit, uos per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum .« Hec est enim uiua aqua, que te bene passerem tuum immolare docet: Iudei enim non bene immolant, quia ad hanc aquam non ueniunt. Alterum uero passerem, id est animam, in agrum auolare dimittat, quatenus iam libera, nec terrene corruptionis mole grauata, uirtutum alis ad celestia uolare discat: quia enim alter passer iam immolatus est, ideo iste libere uolat et a nullo detinetur: »Corpus enim quod corrumpitur aggrauat animam .« Hic est igitur rectus penitentie ordo, ut quicunque mundandus ad Deum uenit, prius se ipsum totum Domino  offerat, fidem, et caritatem, et in bonis operibus perseuerantiam promittat; carnem que peccauerat, in seruitutem redigat et affligat; et animam iam libertate donatam, ad celestia contemplanda uolare dimittat. Iubet autem preterea Moyses, eum qui mundandus est, et alia munera offerre; duos uidelicet agnos et immaculatos, et ouem anniculam absque macula, et tres decimas simile, que conspersa sit oleo, et seorsum olei sextarium; hoc enim Moyses offerre precepit, hoc et ipse Dominus offerre iussit. Sed quid isti duo agni significant, nisi duo maxima precepta caritatis? que quia malum non operantur, non immerito immaculati agni uocantur. Unde Apostolus: »Dilectio, inquit, proximi malum non operatur .« Hos igitur  duos agnos offerat: hec duo precepta se tenere, et custodire promittat, qui a suorum maculis peccatorum mundari desiderat. Offerat autem et ouem anniculam immaculatam, per quam integra perfectaque innocentia significatur. Offerat et tres decimas simile, fidem uidelicet, que in Trinitate tota consistit: hec est enim simila nostra, hec est uita anime nostre. Unde Apostolus: »Iustus autem ex fide uiuit .« Sed hec simila non undecunque sed ex decimis fit, quoniam fidem nostram, nonnisi de sanctuario, et a sacerdotibus suscipere  debemus: ibi enim omnes decime reponuntur, quibus sacerdotes et leuite aluntur. Et bene quidem hec simila conspergitur, quoniam fides nostra sancti Spiritus gratia sanctificatur. Offerat autem super hec et sextarium olei, integram scilicet perfectamque mensuram misericordie: offerre enim, uouere et promittere est. Oleum igitur offert, qui se misericordiam tenere promittit. Ut enim in liquoribus oleum, sic in operibus misericordia superior est. Unde Psalmista: »Suauis Dominus uniuersis: miserationes eius super omnia opera eius .« Et hic quoque rectus penitentie ordo seruatur; ut quicunque ad penitentiam uenit, caritatem et innocentiam, fidem et misericordiam offerat et promittat: offert enim caritatem in agnis,  innocentiam in oue, fidem in tribus decimis, et misericordiam in olei sextario. Hic autem olei sextarius seorsum ponitur, quoniam his que sequuntur necessarius erit. Precipit enim Moyses, ut sacerdos hec omnia simul cum eo qui mundatur coram Domino statuat in ostio tabernaculi, et tunc offerat unum agnum, oleique sextarium: de sanguine uero agni tangat extremum auricule dextere, et pollicem manus dextere et pedis, et de oleo similiter faciat ei qui mundatur. Hic enim agnus Christus est, qui quasi agnus ad uictimam ductus, non aperuit os suum : qui tunc quidem in ostio tabernaculi offertur, quando in auditu Ecclesie eius passio predicatur: si enim tabernaculum homines sunt; quid ostium tabernaculi, nisi aures, per quas uerba  diuina cordis secretarium ingrediuntur? Ille igitur qui mundatur, de sanguine agni in aure, et in manu, et in pede tangitur, quia Christi passionem non solum audire, uerum etiam imitari iubetur. Ut enim in aure auditus, sic in manu et pede operatio consistit; tangitur autem in dextera parte, que et fortior et fidelior est. »Nesciat, inquit Dominus, sinistra tua quid faciat dextera tua .« Similiter autem et de oleo in eisdem partibus tangitur, quia pietatis et misericordie bonum et audire et custodire admonetur. Hec autem sub breuitate transcurrimus, de quibus satis in Leuitico diximus  .

XXu  . Cum autem introisset Capharnaum, accessit ad eum centurio rogans eum, et dicens: Domine, puer meus iacet in domo paralyticus, et male torquetur.Et ait illi iehsu: Ego ueniam et curabo eum. Qualiter autem centurio ad Iesum accesserit, Lucas euangelista demonstrat: qui eum non per se, sed per seniores Isrel ad eum accessisse narrat ; 43 quatenus pro puero ipsius intercederent, et quia  magis familiares Domino erant, ipsi pro eo interpellarent. Illi autem cum uenissent ad Iesum, rogabant eum sollicite, dicentes ei: Quia dignus est ut hoc illi prestes; diligit enim gentem nostram, et synagogam ipse edificauit nobis. Sic igitur centurio accessit ad Iesum, non per se, sed per seniores Isrel  ; uidelicet ut nos doceret, quid in tali negotio agere debeamus, quando puerum nostrum in domo nostra paralyticum iacere, et male torqueri sentimus. Quis est enim puer iste, nisi anima secundum se quidem innocens et pura? puer enim a puritate dicitur: hunc autem Lucas seruum dicit, quia sine seruitio anime uiuere nequimus. Iste igitur puer noster, iste seruus noster, iste iniuste subiugatus, et carnis seruitio depressus spiritus noster, iacet in  domo paralyticus, iacet in corpore infirmus, iacet in carnis habitaculo uitiorum morbo superatus, et male torquetur. Hinc luxuria uexatur, hinc auaritia arctatur, hinc superbia fatigatur. Quid igitur? Mittamus ad medicum, mittamus ad Iesum. Sed quem mittemus? et quis ibit pro nobis? Mittamus igitur seniores Isrel, id est episcopos et sacerdotes; isti enim pro aliis interpellare, isti pro infirmis et peccatoribus orare debent: isti cito ueniunt ad Iesum, isti eum mouere, isti eum flectere et ad misericordiam inclinare possunt, presertim si nos sanari uolumus, si nos peccasse dolemus, et si boni aliquid egimus, unde nos apud iudicem commendare queant. Facile enim illi penitenti sacerdotes a Domino ueniam impetrant, qui de peccatis erubescit, totoque mentis annisu se ad penitentiam  conuertit. Et multos quidem uidemus, qui quamuis in se aliquo uitio torqueantur, bonos tamen diligunt, multisque modis sanctam Ecclesiam edificant. De his igitur dicere possumus, Digni sunt qui exaudiantur, quia diligunt gentem nostram, et Synagogam edificauerunt nobis. Sed quid sequitur? Ego ueniam et curabo eum: hoc Mattheus ait: Lucas autem quid! iehsu autem ibat cum illis. uenit enim iehsu ad infirmum, uenit cum episcopis et sacerdotibus ad penitentem, quoniam eorum precibus flectitur, et orationibus ducitur. Et cum iam non longe esset a domo, misit ad eum centurio amicos, dicens: Domine, noli uexari, non enim dignus sum ut sub tectum meum intres: propter quod et me ipsum non sum dignus arbitratus, ut uenirem ad te. Hec  autem Mattheus pretermisit: cetera uero utrique communia sunt. Bene igitur hoc loco hi duo conueniunt, si hoc tantum in Mattheo subaudiatur, quod centurio non per se, sed prius per seniores Isrel, deinde uero per amicos accesserit ad Iesum. Sed qui sunt isti amici nostri, quos Christo aduenienti  et iam domui nostre appropinquanti obuiam mittimus? Isti sunt, ut opinor, intellectus et animus, et spiritus contribulatus: isti enim Christi aduentum sentiunt, isti cum eo loqui audent, isti nos Deo commendant, et eius gratie reconciliant. Quando enim intus agimus, quando nobiscum in corde tractamus, que et quanta fuerit Saluatoris nostri benignitas, ut pro nobis carnem sumeret, et mundi iniurias sustineret; tunc predicti amici nostri cum Domino loquuntur, et quodam modo ei dicunt: Domine, noli uexari; quoniam eius uexationem et fatigationem mirantur, et contremiscunt. Hoc enim faciebat Ioannes Baptista cum diceret: »Ego a te debeo baptizari, et tu uenis ad me?«  Quando uero ad Christi sacramenta accedimus, et  fragilitatem nostram consideramus, quid aliud dicit unusquisque nostrum, nisi: Non sum dignus ut intres sub tectum meum, non sum dignus ut carnem et sanguinem tuum suscipiam in ore meo  ? Domine, dic uerbo, et sanabitur puer meus. Tu enim dixisti et facta sunt omnia, tu mandasti et creata sunt uniuersa: eadem uirtus tibi est, eadem potentia manet: dic igitur uerbo, precipe ut fiat, et sanabitur puer meus: non enim maius est sanare, quam creare. Nam et ego homo sum sub potestate constitutus, habens sub me milites, et dico huic: uade, et uadit; et alii: ueni, et uenit; et seruo meo: Fac hoc, et facit. Ego, inquit, homo sum, tu Deus; ego sub potestate, tu super omnes potestates; ego habeo milites, tu angelos; isti mihi obediunt, illi  tuam faciunt uoluntatem: manda igitur quem uelis, et precipe sanitati ut ueniat; et iube infirmitati ut recedat. Placuit Domino, et laudauit fidem centurionis. Ad hoc enim Dominus misericordiam differebat, ut hec tanta fides centurionis clarius manifestaretur. Unde et subditur: Audiens autem iehsu, miratus est, et sequentibus se dixit: Amen dico uobis; non inueni tantam fidem in Isrel. Miratur iehsu de fide centurionis; miratur de fide gentilis hominis: et iam tunc fidem gentium mirabatur, quam ultra 44 fidem Iudeorum crescere uidebat. De quibus mox subinferens ait: Dico autem uobis, quod multi ab Oriente et Occidente uenient, et recumbent cum Abraham, Isaac et Iacob in regno celorum; filii  autem regni eiicientur in tenebras exteriores, ibi erit fletus et stridor dentium. His enim paucis uerbis Ecclesiam ex omnibus mundi partibus colligendam, et inferno exspoliato, sanctorum animas ad celorum regna transferendas; et Iudeorum incredulitatem et damnationem denuntiat. Tenebre autem exteriores ille sunt, ultra quas alie tenebre non sunt.  Sunt autem et alie tenebre interiores ex quibus uenitur ad has exteriores, quas infideles homines in mente patiuntur De quibus Apostolus ait: »Cecitas ex parte contigit in Isrel .« Et dixit centurioni: uade, et sicut credidisti, fiat tibi: et sanatus est puer in illa hora  . In hoc autem Euangelio in tantum Ioannes euangelista dissentit ab aliis, ut nullo modo his que dicta sunt conuenire queant  , si de eodem centurionis puero intelligantur. Hic enim centurio de fide laudatur; et se indignum dicit esse, ad cuius domum ueniat iehsu: ibi autem de infidelitate redarguitur, utpote qui nisi per signa et prodigia non credat: ibique Christum ad domum suam importune ualde uenire inuitat. Et hic quidem narratur quod omnia hec gesta sunt  infra ciuitatem Capharnaum: ibi uero dicitur, quod centurio Christo de Iudea uenienti obuiam processerit, cui pre itineris longitudine non eadem, sed postera die reuertenti serui occurrentes dixerunt; quia heri hora septima reliquit eum febris. Unde manifestum est quia non loquuntur de eodem. Intelligendum est igitur, quia iehsu antequam hunc seruum centurionis sanasset, de quo scribit Mattheus et Lucas, iam eidem filium sanauerat, de quo Ioannes euangelista narrat: et quia prius eius uirtutem in filio expertus fuerat, iam nunc de ipsius omnipotentia nichil in serui curatione dubitat: libenter enim ad illius medici auxilium currimus, quem iam expertum habemus.

XXuI. Et cum uenisset iehsu in domum Petri, uidit socrum eius iacentem febricitantem; et tetigit manum eius, et dimisit eam febris, et surrexit et ministrabat eis.Scire enim oportet que sit uxor Petri, ut possimus scire que sit socrus eius. Petri namque uxor ecclesia est, quoniam ei a Domino specialiter tradita est; dicente Domino: »Si diligis me, pasce oues meas .« Eius igitur socrus est Synagoga, quia ipsa est mater Ecclesie  . Unde eidem in Canticis canticorum Dominus ait: »Sub arbore malo suscitaui te, ibi corrupta est mater tua, ibi uiolata est genitrix tua .« Hec autem iacet in domo Petri et febricitat, quoniam usque hodie inter Christianos Synagoga infirma moratur et habitat. Ubicunque enim est  Ecclesia, ibi est et domus Petri. Huius autem manum circa mundi finem Dominus tanget, et tunc, febre fugata, surget et ministrabit Domino. Tunc enim eius manum tanget, quando ipsius opera approbabit. uespere autem facto obtulerunt ei multos demonia habentes, et eiiciebat spiritus uerbo, et omnes male habentes curauit. Ut adimpleretur quod dictum  est per Isaiam prophetam dicentem: Ipse infirmitates nostras accepit, et egrotationes portauit. uerbo enim spiritus eiicit ille de quo scriptum est: »In principio erat uerbum :« uerbo quidem, quia propria uirtute. Sed quare facto uespere, nisi quia hac ultima etate, hac extrema hora, ad sanandum, ad curandum, et ad pellendum demonia uenerat? Neque enim debuerat populus ille curari, nisi facto uespere, qui ad medicum non redit usque ad uesperam. Unde Psalmista ait: »Conuertentur ad uesperam et famem patientur ut canes, et circuibunt ciuitatem .« Tunc enim uenient, tunc conuertentur, tunc egros suos, tunc animas suas multo languore confectas Iudei ad Dominum afferent; et sanabit eos, et eiiciet demonia  ab eis  . »Cum enim plenitudo gentium introierit, tunc Isrel saluus fiet ;  et si fuerit numerus filiorum Isrel sicut arena maris, reliquie conuertentur ad Dominum .«---uidens autem iehsu turbas multas circum se, iussit ire trans fretum. Puto enim, quod iehsu ideo trans fretum propter turbas ire iussit, quia nisi per aquas baptismatis transeuntes uitiorum turbas, et malignorum spirituum exercitus euadere non poteramus. Et accedens unus Scriba ait illi: Magister, sequar te quocunque ieris. Dixit ei iehsu: uulpes foueas habent, et uolucres celi nidos, filius autem hominis non habet ubi caput suum reclinet. Nihil Deum latet, nulla simulatio eius oculis absconditur, omnia uidet, cogitationi respondet. Dicit Scriba:  Magister, sequar te quocunque ieris. Dicit iehsu: Non est ita; non uis me sequi, non uis mea precepta 45 seruare, non uideo in te ubi caput meum reclinem. Caput Christi Deus est: Deus autem in humili habitat, et quieto, et tremente sermones eius. In te autem  uulpes foueas habent, et ideo cum calliditate et simulatione loqueris  . uulpes enim propter astutiam maligni spiritus dicuntur:  dicuntur autem et uolucres celi, quoniam in hoc ere obtinent principatum  . Et isti quidem in peccatoribus et iniquis hominibus nidos et foueas faciunt, quoniam in eorum cordibus malas cogitationes et iniquitatum genimina pariunt. Alius autem de discipulis eius ait illi: Magister sequar te; ait illi: Sequere. At ille ait: Domine, permitte me primum ire et sepelire patrem meum. iehsu ait illi: Sequere me, et dimitte mortuos sepelire mortuos suos. Alio enim spiritu loquebatur iste: unde et merito non Scriba, sed discipulus dicitur; neque sequi Dominum prohibetur imo uero sequi et imitari iubetur. uolebat tamen primum ire et sepelire patrem suum. Opus quidem pietatis facere uolebat: pietatis tamen Patri et Domino non placebat. Quare  hoc? Quia aliud significabat, nobisque in hoc facto exempla dabat. Et tale erat ac si deceret: uenisti ad uitam, uis redire ad mortem; ego sum uita, ego sum Pater et creator tuus, me sequere, et dimitte mortuos sepelire mortuos suos. Mortui enim mortuos sepeliunt, quando peccatores  qui Deo mortui sunt , mortalia opera et criminalia peccata in se abscondunt et celant. Et non solum hec, uerum etiam et patrem suum diabolum, de quo Iudeis Dominus ait: »uos ex patre diabolo estis ,« in sepulcro pectoris sui sepeliunt, et quasi bonum aliquod seruant et occultant. Talem igitur patrem sepelire, et sic sepelire Dominus prohibet  .

XXuII.  Et ascendente eo in nauiculam secuti sunt eum discipuli eius, et ecce motus magnus factus est in mari, ita ut nauicula operiretur fluctibus.Ipse uero dormiebat. Quid enim nauicula, nisi Ecclesia? quid mare, nisi mundus? quid motus maris, nisi persecutorum et tyrannorum seuiens indignatio  ? Ecce enim Dominus in nauicula dormit, et nauicula fluctibus operitur. Timent discipuli, et  nondum a periculo liberantur. Clamant et excitant Saluatorem: surgit a somno qui nunquam dormit; »Non enim dormitabit, neque dormiet, qui custodit Isrel .« Imperat uentis et mari, et fit tranquillitas magna. Nobis, fratres, nobis fiunt ista: nobis dormit iehsu, nobis surgit a somno. Significatio est, nostreque fragilitatis instructio: pro nobis moritur: non enim dormiret, nisi nobis suum somnum proficere intelligeret. Dormire enim uidetur pastor, quando lupi in oues seuiunt, quando fures rapiunt, et non est qui eripiat. Sic igitur et iehsu quamuis non dormiat, dormire tamen uidetur, quando tyranni seuiunt, quando mali in bonos insurgunt, quando boni uincuntur, et mali uincunt. Non dormit quidem, sed prelium intuetur, et simul  certaminis finem et bellantium fidem exspectat. Et quia non statim adiuuat, quia non cito laborantibus subuenit, dormire putatur. Sed si consideremus eius certaminis qualitatem, eiusque uictorie modum; tunc sancti uictores existunt, quando ab iniquis uicti esse creduntur. Tunc enim sancti indubitanter uincunt, quando humilitatem et patientiam non amittunt. Sic igitur dormiat iehsu, quatenus iniquorum crudelitas, et sanctorum patientia innotescat, et Christi discipuli non armis, sed clamore et orationibus maris huius procellas deponere discant. Quod si iam eas sustinere non possunt, si tantis perturbationis resistere nequeunt, 46 accedant ad Iesum, suscitent eum dicentes: Domine, salua nos, perimus. Sic se defendant; hec arma suscipiant,  hoc auxilio tueantur, hoc clypeo muniantur. Neque uero ideo se non exaudiri estiment, quia persecutio non cessat, quoniam nichil minus exaudiuntur si eis aduersa tolerandi patientia datur, quam si omnis illa persecutio ab eis tollatur. Ipse enim scit quid nobis opus sit; nos tamen semper dicamus. Domine, salua nos, perimus. Qui enim hoc dicit, nichil aliud quam salutem querit. Sed fortasse ille de salute corporis dicit: ipse uero de salute anime intelligit. Nemo autem sanctorum salutem corporis contra anime salutem desiderat; etsi fortasse aliquando querat. Deus igitur non uerba, sed intentionem exaudit. Et dicit eis: Quid timidi estis, modice fidei? Ego hic sum, et uos timetis? sed quare timetis, nisi quia fidem modicam habetis? Tunc surgens imperauit  uentis et mari, et facta est tranquillitas magna. Quotidie quidem surgit, quotidie bella sedat, quotidie uisibilibus et inuisibilibus imperat: et eo iubente cessant prelia et lites, fit pax et tranquillitas magna. Porro homines mirati sunt, dicentes: Qualis est hic, quia et uenti et mare obediunt ei? Merito  enim homines uocantur, qui sicut homines mirantur. Nondum enim Deum esse eredebant, quem quasi hominem nunc dormire, et tunc uigilare uidebant. Dicebant igitur: Qualis est hic? Dicamus et nos: Quis Deus magnus, sicut Deus noster? tu es Deus qui facis mirabilia, cui uenti et mare obediunt, cui omnes creature seruiunt; quem mare uidit, et fugit, cuius uocem audiuit et timuit [Psalm. LXXuI,]  .

XXuIII. Et cum uenisset trans fretum in regionem Gerasenorum, occurerrunt ei duo habentes demonia, de monumentis exeuntes, seui nimis, ita ut nemo posset transire per uiam illam.Marcus enim et Lucas non duos, sed unum scribunt: quare ergo duos Mattheus eos fuisse narrat  ? Et fortasse illi  quidem de homine, iste uero de hominis significato loquitur. Nam etsi homo personaliter unus erat, duos tamen populos significabat. Similiter enim cum omnes alii euangeliste, solum pullum ad Iesum adductum fuisse narrent; Mattheus tamen et pullum et asinam adductos fuisse describit; magis quidem significationem quam historiam attendens. Iste igitur unus homo genus humanum est, quod ab eo quidem tempore a demoniis possidetur, quo primum et originale peccatum commisit: sed quia in duos populos diuiditur, in Iudeos scilicet et gentiles, quod illi de toto hoc, iste de partibus narrat. Qui bene de monumentis exire dicuntur, quoniam de morte ad uitam transferuntur. Et clamauerunt, dicentes:  Quid nobis et tibi, Iesu Filii Dei, uenisti huc ante tempus torquere nos. Quid nobis, inquiunt, et tibi commune est? Sufficiat tibi celum; permitte ut nos terram possideamus: de celis non expulisti, de terris non iterum expellere habes. Quo igitur ibimus a spiritu tuo, et quo fugiemus a facie tua? uenisti huc ante tempus torquere nos: nondum tempus aduenit, quod nobis paratum est, et angelis nostris, et iam torquemur. Tua nos presentia torquet, tua facies nos exurit. O miseri Iudei! cur non attenditis, quod demonia Iesum Dei Filium uocant, de quo uos illi peiores et nequiores dicitis: »Secundum legem debet mori quia Filium Dei se fecit .« Credite uel demoniis, qui prophetis et apostolicis credere non uultis. Illi uos doceant in  bono, quos imitari non timetis in malo. Demones autem rogabant eum, dicentes: Si eiicis nos, mitte nos in gregem porcorum: erat autem non longe ab illis grex porcorum multorum pascens. Si, inquiunt, eiicis nos; scimus enim quia eiicies, neque in homine nos ulterius esse patieris, qui in similitudine  hominum factus, homo et non Deus ab hominibus esse uideris: nobis autem aliter appares, quia in alia specie te aliquando cognouimus; scimus enim quia tu es Filius Dei, quamuis hoc non credant neque intelligant Iudei: mitte nos in gregem porcorum. Unde hec tam dira cupido spiritibus immundis, ut querant sibi ad inhabitandum animalia immunda? Et hoc quidem significatio est. Quid enim porci peccauerant, ut demonibus traderentur? Ipse enim est creator porcorum, qui est creator angelorum. Denique nullum animal est malum, preter angelum et hominem: ideoque nullum aliud damnatur, nullumque aliud beatur. Quid igitur porci? non de natura quero, sed de significatione  . Porci enim sunt quicunque in uitiorum stercore,  quicunque in peccatorum putredine delectantur. Porcus est omnis fornicator, omnis adulter, omnis luxuriosus; sed hoc exterius. Interius uero omnis hereticus, omnis Iudeus, et omnis idololatra porcus est. Isti sunt igitur quos demones querunt; isti sunt in quibus demonia habitant: isti sunt quos Dominus 47 diabolo tradit. Nam et Apostolus fornicatorem quemdam tradidit: »Satane in interitum carnis.« Et ait illis iehsu: Ite: et illi exeuntes abierunt in porcos. uides igitur quia sine Dei permissione maligni spiritus nec in porcos habent potestatem  : non audent eos adire, nisi permissi; non audent eos inuadere, nisi a Deo tradita potestate. uerumtamen nisi porci essent non traderentur, et si traderentur, non penitus uincerentur. Et ecce impetu  abiit totus grex per preceps in mare, et mortui sunt in aquis. Qui enim a diabolo possidetur, non ordine uel ratione agitur; sed impetu et furore precipitatur et ruit, hic in adulterium, ille in periurium, alter in homicidium, alius in furtum, omnes uero in eternam mortem, et damnationem precipitantur et ruunt. Pastores autem fugerunt, et uenientes in ciuitatem nuntiauerunt omnia, et de his qui demonia habuerunt: et ecce tota ciuitas exiit obuiam Iesu, et uiso eo, rogabant ut transiret a finibus eorum. Isti enim pastores, episcopi sunt et sacerdotes; neque enim solas oues custodiunt episcopi; plerumque enim plures porci quam oues in eorum gregibus inueniuntur. Fugiunt autem, et bene fugiunt; quis  enim non fugiat demonia? quis non fngiat insanientes porcos? Talibus enim communicare non debemus; presertim cnm eorum nequitiam manifeste cognoscimus. »Que enim conuentio Christi ad Belial? aut que pars fideli cum infideli?«  Hoc autem in ciuitate: hoc in Ecclesia nuntiare debent, ut sibi ceteri caueant, ne illorum exemplo pereant. Pereunt porci, saluantur homines: saluantur qui ad Christum confugiunt, pereunt qui in stercore iacent; et a fetore uitiorum non recedunt. Sed quid est, o stulta ciuitas, quod agis? uides Iesum, uides et hominem sanatum a Iesu, et rogas eum ut discedat a finibus tuis. Hec enim ciuitas, synagoga malignantium est, que Christum uidit et audiuit, eiusque uirtutes et miracula aspexit; in eum tamen credere  noluit.

XXIX. [CAP. IX.] Et ascendens in nauiculam transfretauit, et uenit in ciuitatem suam.Hoc enim in loco ciuitatem suam, non Nazareth, sed Capharnaum intelligere debemus: utraque enim ciuitas eius dicitur: illa quidem, quia ibi nutritus est; ista uero, quia ad tempus in ea habitauit: sic enim superius dicitur, quia relicta ciuitate Nazareth, uenit et habitauit in Capharnaum maritima  . Et ecce offerebant ei paralyticum iacentem in lecto. Marcus autem dicit, quia paralyticus iste a quatuor portabatur. Iste enim paralyticus spiritus hominis est, qui et anima uocatur  . Hic autem in lecto, id est in corpore iacet, et inde grauatur unde quietem habere debuerat: »Corpus enim quod corrumpitur  aggrauat animam .« Ideo enim infirmatur spiritus, quia non bene iacet. Ille enim spiritus paralyticus est, qui sue potestatis non est; paralysis enim quodcunque membrum arripuerit, quodam modo insensibile et quasi mortuum et inutile facit. Que enim anima paralytica est, nec oculos uidendi, nec aures audiendi habet. Sed qui sunt isti quatuor, qui hunc paralyticum portant et Domino offerunt? Per hos enim nescio qui melius quam isti quatuor euangeliste intelligi possint: nulla enim anima nisi per istos Domino offertur, nulla anima nisi per istorum fidem sanatur. Unde et hic dicitur: Et uidens iehsu fidem illorum dixit paralytico: Confide, fili, remittuntur tibi peccata tua.  Ac si dicat: Tu quidem infirmus es, sed illi qui te ferunt sani sunt: illorum fides te sanat, si in illorum fide confidis. Confide igitur, fili, factus mihi filius per fidem, remittuntur tibi peccata tua. uides quomodo ipse Dominus Euangelium suum exponat? Quomodo ea que foris aguntur, si quis tamen oculos habeat, et nondum totus paralyticus iaceat, intus nos spiritu aliter doceat? In eo enim quod ait, remittuntur tibi peccata tua, interiorem hominem, id est spiritum paralyticum esse demonstrat. Que est enim infirmitas anime, nisi peccata? Hec igitur auferantur, hic morbus tollatur, et sanabitur anima. Hoc enim non dixisset, si ad corporis infirmitatem respexisset. Non enim ideo corpus sanatur, quia anima peccatis liberatur. 48 Apostolus  enim dicit: »Cum autem infirmor, tunc fortior sum  ,« significans carnis infirmitate spiritum corroborari. Hoc autem Scribe qui ibi aderant male intelligentes, et non anime sed corporis paralysin attendentes, Christum Dominum blasphemasse dicebant. Unde et subditur: Et ecce quidam de Scribis dixerunt intra se: Hic blasphemat. Et cum uidisset iehsu cogitationes eorum, dixit: Utquid cogitatis mala in cordibus uestris? Nam et isti interius paralytici erant, quamuis suam infirmitatem non sentiebant, qui Dominum blasphemasse dicebant. Nec minus iehsu istorum cogitationes iniquas, quam illius infirmitatem considerabat. Dicebat igitur: Utquid cogitatis mala in cordibus uestris? Neque medicum scitis, neque uim medicaminis agnoscitis. Bonus  enim medicus ad morbi uenam et radicem spectat: quam postquam amputauerit, cetera ad sanandum facilia ducit. Quid est enim facilius, dicere: Dimittuntur tibi peccata tua, aut dicere: Surge et ambula? Si enim ad solum dicere attendamus, nescio quid horum facilius sit: utrumque enim ualde facile est. Peccata autem dimittere, uel paralytico ad surgendum et ambulandum uires sufficere, difficile est. Sed quia alterum inuisibile, alterum uero uisibile erat, per uisibile probat inuisibile; ut dum eum in corpore potestatem habere uident, in anima quoque potestatem habere non dubitent. Dicebant enim: nemo potest dimittere peccata nisi solus Deus. uerum utique dicebant. Quamuis enim Ecclesia peccata  dimittat; hoc enim Dominus ostendit dicens: » Quorum remiseritis peccata remittuntur eis, et quorum retinueritis retenta sunt ;« solus tamen ille peccata dimittit, qui ait: »Sine me nichil potestis facere .« Ipse enim erat Deus;  ipse erat et homo: imo ipse est Deus et homo; sed Deus per se, homo uero per Domini potestatem habet dimittendi peccata. Et hoc est quod ait: Ut autem sciatis quia Filius hominis potestatem habet in terra dimittendi peccata: uidete quod uidere potestis, ut credatis quod uidere non poteratis. Creditis quod nemo possit dimittere peccata nisi solus Deus, iam cognoscetis quia etiam Filius nominis potestatem habet dimittendi peccata. Tunc ait paralytico: Surge, tolle lectum tuum, et uade in domum tuam: et surrexit et abiit in domum suam. Probatum est igitur quod querebant; iam dubitare non debent: credant a peccatis animam esse solutam, dum corpus a paralysi uident esse sanatum. Sed quid est quod ait: Surge, tolle lectum tuum? Diximus  enim per lectum corpus significari, in quo anima infirma iacebat: anime ergo dicitur ut surgat. Quid est enim surgere, nisi ad bonum opus euigilare? Unde Apostolus: »Surge, inquit, qui dormis, surge a mortuis, et illuminabit te Christus .« Surge, tolle lectum tuum: habeas potestatem in carne tua; dominare corpori tuo: tu porta, tu rege, tu dirige: tibi seruiat, tibi obediat, tibique amodo per omnia subiiciatur. Et uade in domum tuam: reuertere in patriam tuam; reduc in patriam carnem tuam, quia ipsa te eiecit de patria tua  . uidentes autem turbe timuerunt, et glorificauerunt Deum, qui dedit potestatem talem hominibus.

XXX. Et cum transiret inde iehsu uidit hominem sedentem in telonio Mattheum nomine, et ait illi: Sequere me: et surgens secutus est eum.Sic enim de se beatus Mattheus, quasi de alio loquitur. Quod et Moysen et quosdam alios fecisse legimus, humilitatem docentes, et uanam gloriam amputantes  . uocatur autem alio nomine Leui, quod pene idem significat: Mattheus enim donatus, Leui appositus interpretatur  . Appositus namque apostolorum ordini pro magno munere sancte Ecclesie donatus est. Et bene quidem de telonio uocatur, ut qui publica uectigalia colligebat, nos quoque tributa soluere doceat. Quid enim aliud nos in hoc Euangelio docet, nisi que, et qualia, et quomodo tributa nostra Domino reddamus? In cunctis enim que iubente Domino agimus, nichil aliud facimus nisi quia tributa  persoluimus. Et factum est discumbente eo in domo, ecce multi publicani, et peccatores uenientes discumbebant cum Iesu et discipulis eius. Ait enim Lucas , quia fecit ei magnum conuiuium  Leui in domo sua: unde factum fuisse puto, ut publicani, et ceteri eiusdem ordinis homines, illuc ad conuiuium conuenirent. uerumtamen neque illud conuiuium, neque illum conuentum publicanorum sine aliqua significatione fuisse, intelligendum est. Illud enim conuiuium quod tunc Leui Domino preparauit, hoc Euangelium significabat, 49 quod postea scripsit, cuius deliciis nunc in Christo anime nostre reficiuntur. Ad hoc autem quia Iudei uenire noluerunt. publicani et peccatores introire compulsi sunt. Unde alibi Dominus ait: »Quia nemo illorum qui uocati sunt gustabit cenam meam. Et uidentes pharisei dicebant discipulis suis. Quare cum Publicanis et peccatoribus manducat Magister uester?«  Similiter  enim et fideles quidam aduersus beatum Petrum postea scandalizati sunt, eo quod Cornelio incircumciso communicauerit :; quibus et ipse rationem reddidit, sicut et Dominus istis rationem reddere non est dedignatus. Ait enim: Non est opus ualentibus medicus, sed male habentibus: ac si dicat: Ad sanandum ueni, non ad manducandum; medicus sum, non conuiua: imo ideo conuiua quia medicus  . Hoc genus morbi nusquam tam bene sicut in conuiuio sanatur. Unde Apostolus ait: »Factus sum infirmis tanquam infirmus, ut infirmos lucri facerem .« Non enim dedignatur Christus eos in conuiuio recipere, quorum mortalitatem non est dedignatus assumere. Reficit exterius corpora, reficit interius mentes. Non potest  ibi esse fames, ubi est panis uiuus qui de celo descendit. Panis igitur famelicis detur; de quibus dicitur: »Et famelici saturati sunt .« Medicus subueniat infirmis, qui aliter sanari non possunt. »Euntes autem dicite quid sit; quia misericordiam uolo et non sacrificium:« hoc enim in Osee scriptum est  . Quod si Pharisei intellexissent, nequaquam misericordie patrem de misericordia reprehendissent. Que sit autem hec misericordia, subdidit, dicens: Non enim ueni uocare iustos, sed peccatores. Quod enim peccatores uocantur et saluantur, misericordia est; quod uero illi reprobantur qui se iustos esse iniuste arbitrantur, iustitia est. Non potuit autem saluari mundus  per sacrificium; saluatus uero est per misericordiam; quia Christi sacrificium misericordia fuit.

XXXI. Tunc accesserunt ad eum discipuli Ioannis dicentes: Quare nos et Pharisei ieiunamus frequenter, discipuli autem tui non ieiunant? Et ait  illis iehsu: Nunquid possunt filii sponsi lugere quandiu cum illis est sponsus? uenient autem dies, cum auferetur ab eis sponsus, et tunc ieiunabunt Bene, inquit, facitis quia ieiunatis, neque ego ieiunium reprehendo, quo caro domatur, luxuria uincitur, et demonia pelluntur. Quia igitur discipuli mei modo non ieiunant, mysterium est magnumque sacramentum  : Isti sunt dies nuptiarum: sponsus adest, conuiuia preparantur, ubique letitia, ubique organa resonant, et psalterium iucundum cum cithara. Illa enim conuiuantium exsultatio, eterni illius conuiuii exsultationem significabat, qua tandem de ipsius summi boni presentia omnes sancti reficientur. uenient autem dies cum sponsus auferetur ab eis, illi scilicet in quibus suscipietur  in celis, et tunc ieiunabunt. Et quasi aliquis diceret: Si nuptiarum dies sunt, si noua et spiritualia conuiuia preparata sunt, si hec que agis sacramenta sunt; quare et istos non inuitus, quare tantorum sacramentorum hos quoque non facis esse participes? Ad quod ipse: Quia nolunt; quia non ad discendum sed ad reprehendendum uenerunt; quia ueteribus pannis induti sunt; quia uestes nuptiales non habent; quia utres ueteres ferunt, qui nouum uinum retinere non ualent; quia uino ueteri inebriati uinum nouum abominantur. dicentes: uetus melius est. Et hoc est quod ait: Nemo autem immittit commissuram panni rudis in uestimentum uetus; tollit enim plenitudinem eius a uestimento, et peior scissura fit. Neque mittunt uinum nouum  in utres ueteres; alioquin rumpuntur utres, et uinum effunditur, et utres pereunt; sed uinum in utres nouos mittunt; et ambo conseruantur. In hoc igitur docemur, quia secundum audientium capacitatem sermonem nostrum atque doctrinam temperare debemus. Pharisei namque quibus tunc Dominus loquebatur, adhuc secundum legis ueteris doctrinam et obseruantiam saluari poterant, quibus si noua sacramenta mox Dominus pandere uoluisset, scandalizati potius quam edificati discederent  . Prius igitur paulatim erant innouandi, et sic tandem ad Agni nuptias uocandi.

XXXII. Hec eo loquente ad eos, ecce princeps unus accessit et adorabat eum dicens  : Domine, filia mea modo defuncta est; sed ueni, impone manum super eam, et uiuet.Quid enim per hunc principem nisi Abraham, Isaac et Iacob, Moysen, et Aaron, et ceteros illius populi principes intelligamus, qui semper pro filie 50 sue, id est Synagoge   morte, et cecitate ad Dominum accedunt et intercedunt? Rogant igitur Dominum ut ueniat, imponat manum super eam, et uiuet. Omnes enim patriarche et prophete hoc orabant; omnes Christi aduentum exspectabant et desiderabant. uenit tandem Dominus iehsu, sed pro itineris longitudine nondum ad puellam peruenit, nondum super eam manum posuit, adhuc mortua iacet. Ipse tamen ad eam uadit, et simul cum eo discipuli eius. Quotidie enim ad huius puelle resurrectionem, quotidie ad Synagoge conuersionem propinquamus: prius tamen altera mulier sanabitur, quam ad istam perueniamus; quia »cum plenitudo gentium introierit, tunc Isrel saluus net .« Sed quid est, filia mea modo defuncta est? Quid est modo? Modo,  inquit, uenisti, modo predicare cepisti, modo filia mea defuncta est. uenit medicus, uenit sanitas et uita; et quando sanari debuit, tunc defuncta est filia mea. Nisi enim uenisses et locutus ei fuisses, peccatum non haberet; nunc autem excusationem non habet de peccato suo . Sic igitur mortua est filia mea; sed ueni, impone manum super eam, et uiuet. Et surgens iehsu sequebatur eum, et discipuli eius. Merito enim iste princeps uocatur Iairus, quem iehsu sequitur et discipuli eius: Iairus enim illuminatus  interpretatur. Unde bene patriarchas et prophetas significat, quorum oculos illuminauit: quibus »incerta et occulta sapientie sue « mysteria reuelauit. Hos autem sequitur iehsu et discipuli eius, quia eadem uia  misericordie et iustitie gradiuntur omnes: et quod illi prenuntiarunt, hoc isti facere et adimplere contendunt. Illi loquendo et prophetando precedunt, isti agendo et confirmando sequuntur. Et ecce mulier que sanguinis fluxum patiebatur duodecim annis, accessit retro et tetigit fimbriam uestimenti eius. Que est enim hec mulier, nisi Ecclesia gentium  ? Ad Synagogam sanandam uenerat Dominus, hoc enim ipse ait: »Non sum missus nisi ad oues, que perierunt domus Isrel .« Et ecce mulier que sanguinis fluxum patiebatur, et secundum legem immunda dicebatur, accessit retro, et tetigit fimbriam uestimenti eius, et sanata est. Fluxum enim sanguinis patiebatur, quia in suorum peccatorum sanguine uersabatur; quia sanguine,  rapina et occisione nutriebatur. Retro accessit, non in facie stetit, cum timore et uerecundia uenit. Unde Apostolus ait: »Quem ergo fructum habuistis tunc, in quibus nunc erubescitis?«   uestimentum tetigit, incarnationis eius mysterium credidit; Christi namque uestimentum humanitas est, qua diuinitas induta, uideri non poterat. Dicebat autem intra se: Si tetigero tantum uestimenta eius, salua ero. Hec autem, ut alii euangeliste dicunt, omnem substantiam suam in medicos erogauerat, et nichil profecerat, sed deterius habuerat. Per hos enim medicos, ariolos et philosophos intelligere possumus, quorum persuasionibus ceteri credentes, et a fidei ueritate aberrantes, ad anime sanitatem attingere non ualebant, quia longe est a peccatoribus salus. Anime autem substantia et diuitie, uirtutes sunt et mores honesti; quas illi quidem amittunt, qui fidem et spem suam in uanitatibus ponunt. At iehsu conuersus et uidens eam  dixit: Confide, filia, fides tua te saluam fecit: et salua facta est mulier ex illa hora  . »Impossibile est sine fide placere Deo .«---»Credidit Abraham Deo et reputatum est illi ad iustitiam ;«---»Iustus autem ex fide uiuit .«---»Sancti per fidem uicerunt regna .«---»Si habueritis fidem sicut granum sinapis ;« montes transferre poteritis. »Omnia possibilia sunt credenti .« Magna est igitur fides, quam sic ubique Dominus commendat, secundum fidem suam unicuique tribuens. Et cum uenisset iehsu in domum principis Phariseorum, et uidisset tibicines et turbam tumultuantem, dicebat: Recedite, non est enim mortua puella sed dormit: et deridebant eum multi. Quod enim  tunc temporis factum est in una puella, hoc in fine temporum futurum est ut fiat in tota Synagoga. Tunc enim ueniet Dominus iehsu cum discipulis suis in domum principis Phariseorum; quia tunc Christi fidem et apostolorum doctrinam suscipiet omnis multitudo Iudeorum. Tunc enim, iubente Domino, tibicines et tumultuans turba recedet, quoniam tunc littera suauiter, sed infructuose et inutiliter auditus hominum demulcens, eiusque amatores cessabunt. Quid enim nisi tibicines erant Scribe et Pharisei legem et prophetas ad litteram exponentes, et quid dicerent non intelligentes? Tibia enim dulcem sonum 51 sine intelligentia reddit. Recedant igitur tibicines, recedat omnis turba tumultuans recedant garruli perstrepentes, uoce frementes, et nichil intelligentes.  Non est enim mortua puella, sed dormit. Iste cantus mortuorum est. Quandiu has tibias audiuit Synagoga, mortua fuit; imo iste tibie eam interfecerunt: »Littera enim occidit, spiritus autem  uiuificat .« Littera igitur recedat, spiritus accedat, suscitet dormientem, faciat intelligentem, et consoletur utrumque parentem. Sed qui sunt illi stulti qui Dominum deridebant, nisi illi qui resurrectionem non credebant? Et quidem multos tales et esse et fuisse et futuros esse, non dubitamus. Et cum eiecta esset turba, intrauit, et tenuit manum eius, et surrexit puella. Nondum igitur eiecta est turba, nondum surrexit Synagoga, adhuc turbatur, adhuc in littera delectatur. Surget autem, quando ueniet iehsu, quando intrabit ad eam, et tenebit manum eius. Tunc enim iehsu intrabit ad eam, quando fugata littere uetustate, hec noui sacri Euangelii uerba scribentur in corde eius. Et tunc quidem dicere poterit: »Tenuisti manum  dexteram meam, et in uoluntate tua deduxisti me, et cum gloria assumpsisti me .«

XXXIII. Et transeunte inde Iesu, secuti sunt eum duo ceci clamantes et dicentes: Miserere nostri, Domine, fili Dauid.Cum autem uenisset domum, accesserunt ad eum ceci, et dicit eis iehsu: Creditis quia possum hoc facere uobis? Dicunt ei: Utique, Domine. Tunc tetigit oculos eorum dicens: Secundum fidem uestram fiat uobis; et aperti sunt oculi illorum. Clamant ceci, et nondum illuminantur, sequuntur Iesum usque ad domum, interrogantur de fide, respondent se credere, tangit eorum oculos iehsu, et illuminantur. Cecus enim est omnis infidelis: duo ceci sunt gentilis et Iudeus  . Sed si audita Christi uirtute iam credere incipiunt, ipsum credere,  clamare est. Iam quodammodo fide clamant, iam cordis clamore dicunt: Miserere nostri, fili Dauid. Si uera sunt que de te audiuimus, miserere nostri, fac nos intelligere ueritatem, et illumina oculos nostros. Bene quidem clamant, bene orant, bene incipiunt sequi Iesum. Restat igitur, ut domum ueniant, ut ad Ecclesiam festinent: ibi enim illuminantur ceci, ibi uera lux inuenitur, ibi Christus Dominus noster auditur. Sed quid dicit? Sequitur: Creditis quia possum hoc facere uobis? Hoc enim tunc iehsu dixit per se, hoc et modo per membra sua in Ecclesia dicit. uenit catechumenus ad Ecclesiam, legitur ei Symbolum, legitur ei fides catholica; interrogatur si ita credat: respondet se credere. Et  tunc quidem iehsu tangit oculos eius, tunc illuminat mentem eius, tunc baptizatur, tunc illuminatur. Nisi enim respondisset credo, non baptizaretur, et nisi baptizaretur non illuminaretur. In his igitur duobus cecis docuit nos Saluator noster, quid in aliis omnibus agere debeamus: quomodo eos recipere, quomodo interrogare, quomodo eos illuminare oporteat.  In eo uero quod ait: secundum fidem uestram fiat uobis, manifeste significat, quia nemo saluatur, nisi per fidem. Unde et alibi dicit: »Qui crediderit et baptizatus fuerit saluus erit .« Non dixit simpliciter saluus erit qui baptizatus fuerit; sed qui crediderit et baptizatus fuerit. Saluantur enim paruuli baptizantium fide, qui postquam fidem intelligunt, iam non saluantur nisi sua fide. Prosunt enim orationes et eleemosyne, prosunt sacrificia et alia beneficia, sed fidelibus. Et comminatus est illis iehsu dicens: uidete ne quis sciat; illi autem exeuntes diffamauerunt eum in totam terram illam. Rem quodammodo impossibilem uidetur iubere Dominus. Quomodo enim hoc celare poterant, nisi oculos absconderent? Quod si oculos abscondissent, quid  eis lumen nouiter restitutum profuisset? Quid igitur? Dicemus eos inobedientes, qui Christi gloriam predicantes, eum in totam illam terram laudabiliter diffamauerunt  ? Et primum quidem hoc eos defendit; quia non se ipsos, sed Dominum laudabant, neque de suscepto lumine gloriabantur. Sic enim et Apostolus ait: »Non nosmetipsos predicamus sed Dominum Iesum .« Deinde uero quia aliud significabat: non enim uult Dominus ut bona que agimus, ideo agamus, ut uideantur ab hominibus. Qui enim hoc faciunt, receperunt mercedem suam. Hec est igitur causa cur ea que gloriose agit pluribus in locis, celare precipiat.

XXXIu. Egressis autem illis, ecce obtulerunt ei hominem mutum demonium habentem: et eiecto demone  , locutus est mutus: et mirate sunt turbe dicentes: Nunquam apparuit sic in Isrel: Pharisei autem dicebant: In principe demoniorum eiicit demonia. Alii sani recedunt, alii sanandi accedunt. Nunquam desunt in 52 quibus sue uirtutis potentiam Dominus ostendat. Et ecce, inquit, obtulerunt ei hominem mutum demonium habentem. Nunquam significatione carent opera Christi: duplici semper uirtute muniuntur, dum in uno multi illuminantur, et in uno multi sanantur. Quis enim est iste homo mutus? Nunquid unus est tantum? Multi enim homines muti in hoc muto significantur. Mutus est omnis homo, qui a demonio possidetur. Hoc autem ex eo probatur quia eiecto demone locutus est mutus   . Et iste quidem mutus non ideo dicitur mutus quod omnino non loquatur, sed quod male et non bene loquatur: nescit enim bona dicere, nescit in Dei laudibus labia aperire. Hic enim si conuertatur, si ad penitentiam redeat, mox uidebis mutum loquentem, Deum laudantem, se ipsum accusantem, et ueritatem predicantem. Quis hoc non  miretur? Est enim hec »immutatio dextere Excelsi .« Miseri Pharisei qui hoc in principe demoniorum fieri arbitrantur, quasi plus posset princeps demoniorum, quam princeps hominum et angelorum.

XXXu. Et circuibat iehsu omnes ciuitates et castella docens in Synagogis eorum, et predicans Euangelium regni;et curans omnem languorem, et omnem infirmitatem. Hoc igitur erat opus Saluatoris nostri: ad hoc uenerat ut doceret, ut Euangelium regni Dei predicaret, ut errantes ad uiam ueritatis conuerteret, ut omnem languorem et infirmitatem interius exteriusque curaret. uidens autem turbas misertus est eis, qui erant uexati, et iacentes sicut oues non habentes pastorem. Hoc est enim quod Petrus  apostolus ait: »Eratis enim sicut oues errantes; sed conuersi estis nunc ad pastorem et episcopum animarum uestrarum .«

XXXuI. Tunc dicit discipulis suis; messis quidem multa, operarii autem pauci.Rogate ergo Dominum messis, ut mittat operarios in messem suam. Tantus enim est ager quantus et mundus  . Multa est igitur messis, quia multi sunt homines: pauci sunt operarii, quia pauci sunt predicatores. uult autem Dominus rogari, ut mittat operarios in messem suam, quatenus fideles sui non solum de operatione, uerum etiam de affectu et uoluntate remunerentur. [CAP. X.] Et conuocatis duodecim discipulis suis dedit illis potestatem spirituum immundorum, ut eiicerent eos; et curarent omnem languorem, et omnem infirmitatem.  Non mirum si reges, et principes, tyrannos et potentes, Christi discipuli uincere potuerunt; qui super ipsos malignos spiritus eorum imperatores et dominos potestatem susceperunt. Et modo quidem episcopi et sacerdotes hoc agunt in animalibus quod tunc apostoli in corporibus operabantur  : nam et spiritus immundos eiiciunt, et hominum mentes ab omni egritudine curant, et animas iam defunctas ad uitam resuscitant. Cur enim Dominus et discipuli eius corpora sanabant subito moritura, nisi ut per hoc sanaretur anima in eternum uictura? Neque enim credidissent, nisi signa et prodigia uidissent. Hoc enim ipse Dominus ait: »Nisi signa et prodigia uideritis, non creditis .« Si uero non credidissent, ad salutem anime peruenire non potuissent.  Maius est igitur animam sanare quam corpus, quoniam maius est illud quod per se fit, quam illud quod per aliud fit. Duodecim autem apostolorum nomina hec sunt: primus Simon qui dicitur Petrus, et Andreas frater eius, Iacobus Zebedei et Ioannes frater eius, Philippus et Bartholomeus, Thomas, et  Mattheus publicanus, Iacobus Alphei et Taddeus, Simon Cananeus, et Iudas Scariothes, qui et tradidit eum. Hos duodecim misit iehsu precipiens eis et dicens: In uias gentium ne abieritis, et in ciuitates Samaritanorum ne intraueritis, sed potius ite ad oues que perierunt domus Isrel. Ideo enim Dominus ait: Non sum missus nisi ad oues que perierunt domus Isrel; quia per se et sui corporis presentiam Iudeos predicare uenerat, gentiles uero per apostolos et doctores. Unde et discipulis suis, quibus modo in uias gentium ire, et in ciuitates Samaritanorum introire interdicit, postea precipit dicens: »Ite in uniuersum mundum, predicate Euangelium omni creature  .« Prius igitur Iudeos, deinde gentiles uocare uoluit. Samaritani autem secuti Ieroboam  idola coluerunt: unde hic non immerito gentibus aggregantur. Euntes autem predicate dicentes: quia appropinquauit regnum celorum. Tollatur igitur regnum malorum; destruatur et pereat regnum demoniorum; quia iam in terris edificatur regnum sanctorum, quia iam nobiscum inter nos habitat rex Angelorum. Huius sermonis hec erit probatio: Infirmos curate, mortuos suscitate, leprosos mundate, demones eiicite, gratis accepistis, gratis date: hec enim non humana sunt, sed diuina, non terrena sunt, sed 53 celestia. Quis itaque celorum regnum, celorumque regem et Dominum adesse dubitet, cum in nomine Iesu infirmitas fugiat, mors pereat, uita et sanitas redeat, lepra recedat, et maligni spiritus qui hominibus dominabantur, ab hominibus excludantur?  Gratis accepistis, gratis date. Hoc audiant Simoniaci; hoc audiant illi qui sancti Spiritus gratias emere et uendere non timent. Sed dicit Simoniacus; ego gratis non accepi, gratis dare non possum. Si gratis non accepisti, a Domino non accepisti; Dominus enim nulli dat nisi gratis. Noli igitur dare neque gratis, neque non gratis: non enim tibi ista dicuntur: Nolite possidere aurum, neque argentum neque pecuniam in zonis uestris, non peram in uia, neque duas tunicas, neque calceamenta neque uirgam: Dignus est enim mercede sua  : his enim uerbis omnis cupiditatis et auaritie occasio tollitur, omne superfluum amputatur, et sola necessaria conceduntur. His denique expeditur uia, fugit timor, crescit securitas: unde non immerito  quidam ait: Cantabit uacuus coram latrone uiator. Sed quare peram uel sacculum ferant, quibus de crastino cogitare non licet? In his enim reponitur et custoditur quod in futurum reseruatur: sed quid reponet, qui nichil sibi reseruat? Neque uero duas tunicas ferant, quatenus expeditius currant, et  onere inutili et superfluo non grauentur. In una enim tunica tantum uestimenti intelligitur, quantum ad frigus arcendum unicuique sufficere possit. uirga uero et calceamenta in Marco concedi, in Mattheo et Luca intercedi uidentur. uerumtamen quia dixit, neque duas tunicas, et statim calceamenta supposuit, possumus intelligere, ut neque calceamenta ferant duplicia  ; siue etiam illa calceamenta non ferant, quibus ceteri homines utebantur; sed quoddam aliud, calceamentorum genus iter agentibus habile, quo pes non constringitur  , et planta salua custoditur. Et hoc quidem Marcus significare uidetur dicens: »Sed calceatos sandalis ;« hoc enim non addidisset, nisi aliquam distantiam eos ab aliis in calceamentis habere non  uoluisset. Si quis autem hoc aliter interpretari uelit, hoc in eo sit; uerumtamen euangelistas nemo putet esse contrarios. Et ego quidem non crediderim, Dominum calceamenta penitus interdixisse, cum ceteris corporis membris indumenta concesserit, que non tantum laboris ut pedes patiuntur: presertim cum Apostolus dicat: »Calceati pedes in preparatione Euangelii pacis .« De uirga uero quid dicemus? Dicunt alii neque uirgam: dicit Marcus nisi uirgam. Hoc autem nisi secundum diuersa tempora distinguatur, solui non potest, si tamen de eadem uirga intelligatur  . uirga enim ad pastores pertinet: pastores enim apostoli nondum erant. Nondum enim Petro dictum fuerat: »Pasce oues meas :« nondum Spiritus  erat datus, quia iehsu nondum fuerat glorificatus. Nondum eis sensum Dominus aperuerat, ut Scripturas intelligerent. Nondum igitur erant pastores, quia nondum nouerant pascere oues. Nondum igitur uirgam ferebant. Neque enim decebat, ut uirgas ferrent, cum adhuc ille Pastor omnium maximus inter eos corporaliter conuersabatur. uirgam igitur et pastoris officium eo tempore susceperunt, quo eis a Domino dictum est: »Ite in uniuersum mundum; predicate Euangelium omni creature .« Non est igitur inconueniens, quod uirgam ferre et non ferre dicantur, siquidem hec secundum diuersa tempora intelliguntur. Quod autem ait: Dignus est operarius mercede sua; tale  est ac si diceret: Nihil nisi Euangelium feratis, in eo laborate, de ipso uiuite, dignus est enim operarius mercede sua. Unde Apostolus: »Si nos uobis spiritualia seminauimus, non magnum est, si carnalia uestra metamus .« Itemque:  »Non alligabis os boui trituranti .«

XXXuII. In quamcunque autem ciuitatem aut castellum intraueritis, interrogate quis in ea dignus sit, et ibi manete, donec exeatis.Ibi, inquit, manete: ubi? in domo illius qui dignus est. In hoc enim uagandi licentia tollitur, et de domo in domum transire prohibetur  . In una domo manete, ibi uobis ministret qui ministrare uelit. Intrantes autem in domum salutate eam dicentes: Pax huic domui, et siquidem fuerit domus digna, ueniet pax uestra super eam; si autem non fuerit digna, pax uestra ad uos reuertetur. Merito enim pacem offerunt qui Christum predicant: »Ipse enim est pax nostra, qui fecit utraque unum .« Ubi non est pax et  concordia, ibi Christus manere, et habitare non potest: unde scriptum est: »Et factus est in pace locus eius .« Illa 54 igitur domus est digna pace  , que digna est ut in ea habitet Christus; si autem non fuerit digna, pax uestra ad uos reuertetur. Quomodo enim ad eos reuertitur quod ab eis non recessit? Reuertitur quidem, quia maior fit, et quodammodo duplicatur, dum bonum quod in se sentiunt esse, maius quoque esse desiderant. Unde fit ut mercedem suscipiant non solum de pace quam habuerunt, uerum etiam de illa quam aliis obtulerunt. Sic igitur pax quam predicant, feta et duplicata ad eos reuertitur. Et quicunque non receperit uos neque audierit sermones uestros; exeuntes foras de domo uel de ciuitate, excutite puluerem  de pedibus uestris. Quicunque, inquit, uos non receperint, uobisque caritatis et misericordie uiscera non aperuerint, neque uestros sermones et fidem quam predicatis audierint et crediderint, relinquite illos, separamini ab illis, exite de medio illorum, et excutite puluerem de pedibus uestris; ut de illorum infidelitate et impietate, de illorum sordibus et immunditia, de illorum iniqua operatione et terrena conuersatione nichil uobis adhereat, uestrosque pedes et sancta itinera commaculet  . Propter hoc enim dicitur: »Qui lotus est, non indiget, nisi ut pedes lauet .« Hoc autem erit illis in testimonium, quoniam iniqui et reprobi fuerunt, et a sanctorum consortio sint expulsi, »tanquam  puluis, quem proiicit uentus a facie terre .« Amen dico uobis tolerabilius erit terre Sodomorum, Gomorrheorum in die iudicii, quam illi ciuitati. Per quod utique intelligitur, quod illi qui audita ueritate acquiescere noluerunt, grauiori pene  subiiciantur, quam illi quibus ueritas nuntiata non fuit  .

XXXuIII. Ecce ego mitto uos sicut oues in medio luporum.Scitis et bene scitis utriusque naturam. Ad patiendum itis; patientiam et innocentiam custodite. Non uos defendatis, quia oues estis; seuiant illi, quia lupi sunt. Estote ergo prudentes sicut serpentes, et simplices sicut columbe. De serpente namque dicit Moyses, quia »callidior erat cunctis animantibus terre .«  Serpentes autem et maligni spiritus, et iniqui homines uocantur, quoniam et uenenosi sunt, et recto itinere non incedunt. Sicut igitur illi prudentes sunt in malo, sic et uos, dicit Dominus, prudentes estote in bono. uidete, ne uos decipiant astutia sua, quia »filii huius  seculi prudentiores sunt filiis lucis in generatione sua .« Prudentes igitur estote, sed ita prudentes ut simplicitatem non amittatis  . Sitis autem simplices sicut columbe: Simplex, inquit, sine fraude, sine ueneno, sine dolo, sine felle, omnique amaritudine sit prudentia uestra. Cauete autem ab hominibus; tradent enim uos in conciliis, et in Synagogis suis flagellabunt uos, et ad reges, et presides ducemini propter me, in testimonium illis et gentibus. Cauete, inquit, uobis ab hominibus: ibi prudentia necessaria erit, ne uos decipiant, ne uos seducant, ne uos minis et flagellis, ne uos blanditiis et persuasionibus a ueritate deuiare faciant  . Multis enim modis uos tentabunt, multis argumentis, multisque insidiis uos decipere conabuntur.  Tradent enim uos, flagellabunt uos, ad reges et presides ducent uos: hoc autem propter me, quatenus et illis et cunctis gentibus testimonium detis de me. Cum autem tradent uos, nolite cogitare quomodo aut quid loquamini; dabitur enim uobis in illa hora quid loquamini: non enim uos estis qui loquimini, sed spiritus Patris uestri, qui loquitur in uobis. Securus enim ad prelium uadit, qui talibus armis et sub tali principe pugnat. Securus et ille ad concilium pergit, qui tali prolocutore causam suam defendit. Cum enim sanctorum triumphos legimus, sepe philosophos et sapientes a puellis et hominibus illiteratis superatos fuisse audimus. Hoc autem quis faciebat, nisi Spiritus sanctus qui loquebatur in eis? Tradet autem frater fratrem in mortem, et pater  filium: et insurgent filii in parentes, et morte eos afficient, et eritis odio omnibus, propter nomen meum. Hec autem prophetia, quia iam completa est, expositione non indiget; ipsa enim eius adimpletio, expositio fuit. Qui autem perseuerauerit usque in finem,  hic saluus erit. Omnis enim homo in eo iudicatur in quo inuenitur. Quacunque hora conuersus fuerit, uita uiuet, et non morietur. Sed forte exspectas ut conuertaris in ultima hora. Audi quid Dominus dicat: »uigilate, quia nescitis diem neque horam .« Illi igitur qui ultimam horam sic exspectant, falli possunt; qui uero in bono perseuerant, falli non possunt. Nunquam enim nisi in bono iudicantur qui semper in bono inueniuntur.

XXXIX. Cum autem persequentur uos in ciuitate ista, fugite in aliam.Amen dico uobis non consummabitis ciuitates Isrel donec ueniat illius hominis. Ubique patientiam et innocentiam Dominus docet: non resistere, sed fugere admonet. 55 Fugite, inquit, malos, fugite persecutores, fugite in aliam  ciuitatem; non enim deerunt uobis ciuitates, ad quas fugere possitis  . Prius enim ueniet Filius hominis, prius ad iudicium reuertetur, quam uos omnes ciuitates Isrel consummetis et ad fidem conuertatis. Mea exempla uos doceant, ad me respicite, quod in me fieri uidetis, hoc in uobis me formidetis: Non est enim discipulus super magistrum, nec seruus super dominum suum. Qui me offendere et persequi non timent, uos quoque offendere et persequi non timebunt. Sufficit discipulo, ut sit sicut magister eius, et seruo sicut dominus eius. Hoc autem dicit de se ipso: se magistrum et dominum uocat. Si enim magister indoctus fuerit, non sufficit discipulo ignorantia magistri: et si dominus pauper et miser fuerit, non sufficit seruo miseria domini:  si enim sufficeret, nil amplius quereret. Quod itaque hoc de se ipso et non de alio dicat, etiam sequentia manifestant. Ait enim: Si patrem familias Beelzebub uocauerunt, quanto magis domesticos eius? Ipse est enim paterfamilias, cuius familia est omnis Ecclesia; de quo tamen Iudei dicere non timuerunt: »In Beelzebub principe demoniorum eiicit demonia .« Ne ergo timueritis eos: quia nec ego timui, sed patienter cuncta sustinui. Hec autem que dico operta sunt, nondum uidentur, de futuris loquor: omnia tamen suo tempore manifestabuntur: Nihil enim opertum quod non reuelabitur, et occultum quod non sciatur. Unde Apostolus: »Nolite, inquit, ante tempus iudicare, quo ad usque ueniat Dominus, qui et illuminabit abscondita tenebrarum,  et manifestabit consilia cordium .« Quod dico uobis in tenebris, dicite in lumine. Quod in enigmate et in figura auditis, quod uobis in consiliis manifesto, dicite palam et aperte  . Et quod in aure auditis predicate super tecta. In  aure enim auditur; quod secrete et quasi sub silentio dicitur: latent autem que sub tecto sunt. Super tecta igitur predicare, est in aperto et cunctis audientibus loqui. Et nolite timere eos qui occidunt corpus. Predicate, inquit, euangelizate, officium uestrum implete; multi quidem erunt qui uos persequentur, qui uos affligent, et occident, sed nolite timere eos qui occidunt corpus. Occidunt enim quod mortale erat: nam etsi non occiderent, moreretur tamen. Animam autem non possunt occidere. Anima enim immortalis est; que dum peccat, moritur, et a uera uita que Christus est, separatur, gladiis tamen occidi non potest. Sed potius eum timete qui potest et animam et corpus perdere in gehenna. Illi in solo corpore, hic in corpore et  anima potestatem habet: illorum pena cito transit, istius nunquam finitur: illi quoque nec in ipso corpore potestatem habuissent, nisi hoc eis a Domino datum fuisset. Nonne duo passeres asse ueneunt, et unus exilis non cadit super terram sine Patre uestro? Si igitur illi qui tam uili pretio uenduntur, sine Dei uoluntate uel permissione cadere non possunt, quanto magis uos qui empti estis pretio magno, et Christi sanguine redempti estis? uestri autem et capilli capitis omnes numerati sunt. Seuiant tyranni quantum uelint, nullo tamen tormentorum genere uos delere et consumere poterunt. Non est autem ei difficile capillos numerare, cui difficile non fuit creare  . In hoc autem quod eorum capillos numeratos esse dicit, totam hominis substantiam resurgere,  et nichil de ea perire significat: si enim omnes capilli numerati sunt, omnesque resurgent; quare etiam non toti resurgent? Quis enim credat, ut capillus ex parte resurgat, et ex parte pereat? Sed fortasse inconueniens tibi esse uidetur, ut tam longi capilli in homine resurgant. Necesse quidem est ut totus homo resurgat, sed non est necesse ut tota hominis substantia in ea parte resurgat ubi prius in corpore fuerat. Sicut enim in uasis aureis et argenteis, que iterum conflantur, materia quidem tota seruatur, partium tamen positio non eadem seruatur, ut quod uidelicet in fundo uel in summitate prioris uasis fuerat, hoc in eisdem subsequentis partibus fiat; ita et in homine substantia quidem  tota resurget, tota tamen in eisdem partibus necessario non resurget. Ac per hoc nichil superfluum, nichil minus, nichil indecens et inconueniens resurget in homine: quod enim in aliis partibus superabundat, aliis partibus supplementum dabit. Nolite ergo timere, multis passeribus et pluris pretii et meliores  estis uos. Qui itaque de illis curam habet, multo magis uos non deseret neque derelinquet. Omnis ergo qui confitebitur me coram hominibus, confitebor et ego eum coram Patre meo qui est in celis: qui autem negauerit me coram hominibus, negabo et ego eum coram Patre meo qui est in celis. Determinanda sunt eloquia Saluatoris nostri; nam neque 56 omnes confitebitur Dominus qui eum confitentur; neque omnes negabit qui eum negant  . Ipse enim dicit: Non omnis qui dicit mihi, Domine Domini intrabit in regnum celoram. Beatus quoque Petrus qui eum negauit, nequaquam ab eo negabitur. De illis igitur intelligatur, qui in tormentis positi, in eius nominis confessione usque ad mortem firmiter fideliterque persistunt. Qui enim timore mortis  Deum negant, nisi digna penitentia satisfecerint, dubium non est quin pereant in eternum. Omnia enim hec illis dicuntur, qui pro Christi nomine persecutionem patiuntur.

XL. Nolite ergo arbitrari quia uenerim mittere pacem in terram; non ueni mittere pacem, sed gladium.Quid est igitur quod Psalmista ait: »Orietur in diebus eius iustitia et abundantia pacis :« cum ipse Dominus dicat, non ueni mittere pacem? uenit enim Dominus mittere pacem, uenit et destruere pacem; uenit mittere pacem inter bonos, et gladium inter malos et bonos. Pacem enim habebant illi de quibus dicitur: »Multitudinis autem credentium erat cor unum et anima una :« in talibus igitur orta est abundantia  pacis. Sed quid est quod Apostolus ait: »Si fieri potest, quod ex uobis est, cum omnibus pacem habentes?«  Si enim cum omnibus hominibus pacem habere debemus; inter quos gladium Saluator noster mittere uenit? Debemus quidem pacem habere cum malis, ut eos diligamus, eos ad salutem anime inuitemus, et nichil mali eis tractemus. Sit tamen gladius et discordia inter nos et illos, ut eos non imitemur, eorum fidem et facta non sequamur, eorumque consiliis iniquis non consentiamus  . uenit igitur Dominus mittere pacem, sed illam, qua boni inter se conueniunt, non autem uenit mittere illam, qua mali inter se in malo concordant. Unde et subditur: ueni enim separare  hominem aduersus patrem suum, et filiam aduersus matrem suam, et nurum aduersus socrum suam, et inimici hominis domestici eius. Omnes enim isti in malo concordabant, omnes isti pacem et concordiam in malo habebant. Hanc pacem non uenit mittere Dominus; hanc concordiam non approbat  iehsu. Isti sunt, inter quos non pacem sed gladium mittit; gladium utique separationis, ut aliis in infidelitate persistentibus, alii ad fidem conuertantur. Unde fit ut qui prius erant domestici hominis, eiusdem postea inimici fiant, et quasi hostem eum persequantur  . Et ne forte aliquis diceret: Rem ualde difficilem, o Domine, et quodammodo intolerabilem iubes, ut uidelicet a fratribus et filiis et parentibus tantopere separemur; subdidit dicens: Qui amat patrem aut matrem plusquam me, non est me dignus; et qui amat filium aut filiam plusquam me, non est me dignus. Et amplius, ac si diceret super hec: Qui non accipit crucem suam, et sequitur me, non est me dignus. Qui enim accipit crucem suam et sequitur Christum, non solum plus quam patrem  et matrem, et filium et filiam Christum diligit, uerum etiam plus quam se ipsum. Se ipsum autem dico, uitam suam: qui enim uitam suam pro Christo ponere non timet, plus utique diligit Christum quam uitam suam. Crucem autem accipere dicit, non lignum crucis portando, sed eius passionem imitando, siue etiam per abstinentiam carnem domando et cruciando: in cruce enim omnia tormentorum genera designantur. Unde et cruciari dicitur qui quomodolibet affligitur. Crucem autem ferebat Apostolus qui ait: »Mihi autem absit gloriari nisi in cruce Domini nostri Iesu Christi, per quem mihi mundus crucifixus est et ego mundo .« Qui inuenit animam suam, perdet illam, et qui perdiderit animam suam propter me, inueniet eam.  Animam enim hoc in loco pro uita posuit, quoniam omnis uita nostra in anima est. Alii igitur in hoc seculo uitam suam inueniunt, quoniam amore huius uite non querunt aliam uitam; et isti quidem simul perdent utramque uitam. Alii uero sua sponte perdunt hanc uitam, quia amore alterius uite pro nichilo ducunt istam uitam: et isti igitur quia perdiderunt hanc uitam, in uitam eternam custodient, et possidebunt eternam uitam. Quid est enim in uitam eternam, nisi in eternum? Qui recipit uos me recipit. Dixit enim superius, quia tolerabilius erit terre Sodomorum uel Gomorrheorum in die iudicii, quam illi ciuitati, que non receperit eos. Nunc autem, quantam gratiam a Domino consequantur  qui eos recipiunt, ostendit, quia, inquit, uos membra mea estis et ego in uobis sum: Qui recipit uos, me recipit. Similiter autem, quia ego et Pater unum sumus, et ego sum in Patre et Pater in me: 57 qui me recipit, recipit eum qui me misit. Unde manifestum est, quia et Patrem et Filium, totamque Trinitatem recipit, qui Dei nuntium  ueneratur et recipit: qui uero Dei ministro iniuriam facit, Deo omnipotenti Trinitati inseparabili iniuriam facit. Mittitur autem Filius a Patre, quia una est eademque uoluntas totius sancte et indiuidue Trinitatis, qua Dei Filius in mundum missus et incarnatus est. Qui recipit prophetam in nomine Prophete, mercedem Prophete accipiet. Ille enim recipit prophetam in nomine prophete, qui non affectu carnis eum recipit, sed quia Christi fidem prophetat et nuntiat: ideoque accipiet mercedem prophete, quoniam eamdem mercedem habebit iste de receptione quam propheta de prophetia  . Qui igitur Dei sacerdotes pro Christi nomine ueneratur et recipit, mercede sacerdotum non priuabitur. Et qui recipit iustum in nomine iusti; id est, quia iustus  est, mercedem iusti accipiet. Merito enim iustitie mercedem accipiet, qui in tantum iustitiam diligit, ut omnibus hominibus ex affectu seruiat, in quibus iustitiam esse cognoscit. Et quicunque potum dederit uni ex minimis istis calicem aque frigide tantum in nomine discipuli; amen dico uobis, non perdet mercedem suam. Non tantum, inquit, de maiori obsequio, sed de minimo quoque mercedem suscipient, quicunque in nomine discipuli uobis seruierint. Multi enim seruiunt episcopis et sacerdotibus, non quia episcopi et sacerdotes sunt, sed quia temporalem aliquam retributionem ab eis exspectant. Isti autem non seruiunt in nomine discipuli. Si igitur hic mercede caruerint, ibi propter hoc mercedem non habebunt. [CAP. XI.] Et factum est cum consummasset  iehsu precipiens duodecim discipulis suis, transiit inde, ut doceret et predicaret in ciuitatibus eorum. Eorum namque ciuitates eas dicit, in quibus prius apostoli habitauerant, id est Capharnaum, Corozaim, et Bethsaidam, de quibus in sequentibus loquitur.

XLI.  Ioannes autem cum audisset in uinculis opera Christi, mittens duos de discipulis suis ait illi; tu es qui uenturus es, an alium exspectamus? Ioannes Baptista in uinculis et in carcere positus, cum audisset miracula que Dominus operabatur, intelligens iam sibi diem mortis imminere, uoluit eum quasi magistrum interrogare de his que sibi adhuc incerta uidebantur. Misit igitur ad eum duos de di  scipulis suis, qui eius uerba Christo referrent. Hi autem quid dixerint, audiamus. Ioannes, inquiunt, Baptista misit nos ad te dicens: Tu es qui uenturus es, an alium exspectamus? Ego quidem non puto Ioannis discipulos intellexisse, quid hac illorum magistri interrogatione significaretur  : sicut neque in Christi responsione questionem intellexerunt esse  solutam. Tu es, inquit, qui uenturus es? Ego quidem uado, ego ad patriarchas et prophetas in infernum descendo: sed nunquid tu quoque ibi uenturus es? Debeo te illuc uenturum illis annuntiare, sicut te iam uenisse mundo annuntiaui? Descendes illuc per te, an alium exspectamus missum a te? Timeo enim hoc credere de te, nisi hoc certum fiat mihi a te. ualde quidem te humiliasti, an fortasse plus te humiliabis? Quid dicam illis? quid nuntiabo? Et respondens iehsu ait illis: euntes renuntiate Ioanni que audistis et uidistis: ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur. Et beatus est qui non fuerit scandalizatus in me. Quid enim aliud Dominus in hac sua responsione significabat, nisi quia  hoc prophetarum oraculum per se complere non abhorreret, sicuti nec alia que de eo prophete predixerant? Ite, inquit: dicite Ioanni que audistis et uidistis: in ipsa enim hora, ipsisque uidentibus, ut Lucas testatur, fecit Dominus multas uirtutes. Et tale erat, ac si diceret; in mundum ueni, carnem assumpsi, baptizari uolui; nunc autem predico, nunc pauperes ad fidem conuerto, cecos illumino, mortuos suscito; et cetera facio, que me facturum esse prophete nuntiarunt. Qui igitur in aliis omnibus prophetarum testimonia confirmo et compleo, absit ut in hoc uno faciam eos esse mendaces. Beatus enim qui non fuerit scandelizatus in me. Beatus, qui fideliter firmiterque crediderit quecunque scripta sunt, et prophetata de 58 me. Qui  enim non horrui uirginis uterum, non utique horreo crucem subire, neque horreo ad inferna descendere. Cloaca mundi est infernus; lux tamen stercore non inquinatur. Mundus transeo per immundum, mundus totum compleo mundum. Descende igitur secure, Precursor mihi es, uade et precurre, nuntia gaudium fidelibus meis: cito sequar, et liberabo eos. Considera modo, quanta letitia locus ille tenebrarum, locus ille doloris, et meroris, considera, inquam, quanta letitia quantoque gaudio exultauerit, quando ibi beatus Ioannes hec uerba narrare cepit. Illis autem abeuntibus, cepit iehsu dicere ad turbas de Ioanne. Bene autem illis abeuntibus: si enim illis presentibus de Ioanne talia loqueretur,  poterat fortasse adulatione notari ab his qui non Deum, sed hominem eum esse credebant. Quid existis in desertum uidere? arundinem uento agitatam? Non est arundo Ioannes; columna est, non  mouetur uento, non quatitur timore, non flectitur adulatione, uno eodemque uultu respicit et illos qui eum laudant, et illos qui eum uituperant. Sic inimicos ut amicos diligit, sic potentes ut impotentes arguit. uide igitur, quam caute Saluator noster et Ioannis iustitiam commendat, et se ipsum ab adulationis uitio defendit; dum eum quem laudat, nulla laude delectari dicit. Sed quid existis uidere? hominem mollibus uestitum? Ioannes enim, sicut legitur, pilis camelorum uestitus erat: qua in re apertissime ostendebat, quia et mundum istum eiusque concupiscentias pro nichilo ducebat. Insuper etiam, quia penitentiam predicabat, ut bonus magister, penitentibus in se ipso penitentie simul exemplum et regulam dabat. Unde non immerito quidam ait:

 . . . . . . Si uis me flere, dolendum
Est prius ipsi [ipse] tibi
Ecce qui mollibus uestiuntur, in domibus regum sunt. Qui enim mollibus uestitur, conuentus hominum requirit, et uideri appetit: ideoque non in deserto, non in loco solitario, sed in domo regia inuenitur  . uana igitur gloria premitur qui propter hoc mollibus uestitur. Sed quid existis uidere? Prophetam? Etiam dico uobis et plus quam prophetam. hic est enim de quo scriptum est; ecce mitto Angelum meum ante faciem tuam; qui preparabit uiam ante te. Sic angelus Ioannes, et plus quam propheta Ioannes. Prius enim quam nasceretur prophetauit; et non sicut ceteri prophete, post multum temporis Christum uenturum esse predixit; sed ante eius faciem  manens, et eum baptizans et tangens, reuelante Spiritu sancto, dixit: Ecce Agnus Dei, ecce qui tollit peccata mundi: hoc enim non dixisset, nisi propheta fuisset. Unde enim eum cognouisset, si propheta non fuisset? Erat autem et plus quam propheta, quia ipsum quem prophetabat, digito demonstrabat  . Et in eo quidem, in quo dicitur plus quam propheta, potest dici et non propheta: faciens enim plus quam propheta, ostendit se aliud etiam quam prophetam. Prophetarum enim est futura predicere non prophetarum uero presentia demonstrare. Unde idem Ioannes interrogatus, an esset propheta, respondit se non esse prophetam. Sequitur. Amen dico uobis, inter natos mulierum non surrexit maior  Ioanne Baptista. Aequales enim et pares Ioannes habuit, maiores uero non habuit. Pares enim ei fuerunt Moyses, et Iob, et Elias, et Ieremias, et multi alii; maiores tamen non fuerunt  . Nemo  igitur maior fuit Ioanne Baptista inter natos mulierum, excepto illo, qui minor est in regno celorum: de quo et subditur: Qui autem minor est in regno celorum, maior est illo. Quis est enim iste, qui Ioanne maior est, et in regno celorum minor est, nisi Saluator noster  , de quo scriptum est: »Minuisti eum paulo minus ab angelis, gloria et honore coronasti eum et constituisti eum super opera manuum tuarum?«  Hoc autem Apostolus exponens ait: »Eum autem qui modico quam angeli minoratus est, uidemus Iesum, propter passionem mortis .« Minor est enim angelis iehsu, secundum hoc quod mortalis et passibilis factus est: qui tamen omnibus maior est, secundum hoc, quod Deus et creator omnuim est. A diebus  autem Ioannis Baptiste usque nunc regnum celorum uim patitur, et uiolenti diripiunt illud  . Ex quo enim Ioannes Baptista cepit predicare et dicere: Penitentiam agite, appropinquauit enim regnum celorum; ex eo tempore regnum Dei, quod est Ecclesia, multis undique confluentibus crescere cepit: et quia uiolenter a uiolentis diripitur, non immerito 59 uim pati dicitur. Bona uiolentia, qua acquiritur regnum Dei. Hanc enim uiolentiam habebat ille, cui cum amicus eius tres panes accommodare nollet, propter improbitatem tamen illius dedit illi quotquot habebat necessarios. uis igitur intrare in regnum celorum? uis ascribi in exercitu et in militia sanctorum? Esto uiolentus et improbus. Audi quid Dominus dicat: »Petite et dabitur uobis; querite  et inuenietis, pulsate et aperietur uobis. Omnis enim qui petit accipit, et qui querit inuenit, et pulsanti aperietur .« Hec est igitur uiolentia, qua diripitur regnum celorum. Omnes enim prophete, et lex usque ad Ioannem prophetauerunt. Est igitur Ioannes finis legis, quemadmodum et Christus. Ioannes enim ueteris Testamenti prophetarum omnium ultimus, eum quem ceteri prophetarunt uerbis, digito ostendit  . Sic igitur usque ad cum prophetie uenientes, in eo tandem complete sunt, dum ipse monstrauit eas esse completas. Omnis enim prophetia ibi finitur, ubi id quod prophetauerat, adimpletur. Nato etenim Christo completa est prophetia, qua dicebatur: »Ecce uirgo  concipiet et pariet filium .« Complete sunt autem et aliter prophetie, quia iam non ad litteram sed spiritu aliter intelliguntur. Lex igitur usque ad Ioannem prophetauit, quoniam in nube et caligine loquebatur: deinde uero prophetauit Christus, quoniam eamdem legem spiritualiter intelligere  docuit. Propheta enim dicitur, et qui prophetat, et qui prophetias exponit. Eo enim tempore penitentia et misericordia exclusit sacrificium; et baptismus circumcisionem: uenerat enim Dominus, non ut legem solueret, sed adimpleret. Sequitur: Et si uultis accipere, Ioannes ipse est Elias qui uenturus est. Interrogatus enim Ioannes, an esset Elias, respondit, non sum. Quid est igitur quod Dominus eum dicit esse Eliam, qui se ipsum negat esse Eliam? Ioannes enim in persona Elias non erat, in spiritu tamen et uirtute Elias erat: sic enim de ipso predixerat angelus: Ipse preibit ante eum in spiritu et uirtute Elie. Sic itaque Ioannes erat Elias, et non erat Elias. Unde et subditur: Qui habet aures audiendi audiat. Ille enim audiendi aures non  habet, qui hoc ad litteram intelligens Ioannem Eliam fuisse arbitratur.

XLII.  Cui autem similem estimabo generationem istam? Similis est pueris sedentibus in foro, qui clamantes cequalibus dicunt: Cecinimus uobis et non saltastis; lamentauimus et non planxistis. uenit enim Ioannes neque manducans, neque bibens, sed cilicio indutus et penitentiam predicans, in cunctis que agit, lamentationem et tristitiam ostendit. Quem cum plangendo et ieiunando deberent imitari, et penitendo sequi debuissent, dicunt potius quia »demonium habet.« uenit Filius hominis manducans et bibens, cantans et predicans; cui cum saltare et congaudere debuissent, dicunt: Ecce homo uorax, potator uini, publicanorum et peccatorum  amicus  . Neque igitur cantare, neque plangere uolunt: neque ieiunare, neque manducare eis placet. Quid igitur fiet? Que his uel qualis medicina subueniet? Ille enim eger qui medicum non audit, omnemque cibum fastidit, proximus est morti et desperationi. Et iustificata est sapientia a filiis suis. Illi, inquit, quia stulti sunt, quia pueri sunt, quia ueritatem non intelligunt, male loquuntur de me, dicentes me uoracem, peccatorumque amicum: mihi tamen sufficit quod sapientie filii me iustificant, et quod filii mei, discipuli mei, ueritatis equitatisque amici, mihi testimonium reddunt. Non enim decet, ut ab aliis sapientia laudetur uel iustificetur, nisi a filiis suis, nisi a sapientibus, nisi  ab his qui eam cognoscunt. Tunc cepit exprobrare ciuitatibus, in quibus facte sunt plurime uirtutes eius, quia non egissent penitentiam: ue tibi, Corozaim, ue tibi, Bethsaida, quia si in Tyro et Sidone facte essent uirtutes, que facte sunt in uobis, olim in cinere et cilicio penitentiam egissent! uerumtamen  dico uobis: Tyro et Sidoni remissius erit in die iudicii, quam uobis. Quare hoc? Quia in uobis uirtutes plurime facte sunt, quia ipsam ueritatem per se loquentem et audistis et uidistis, ei tamen credere noluistis: in illis autem nichil horum factum est; quod si factum fuisset, iamdudum credidissent, et penitentiam egissent. Hoc enim postea probatum est, quoniam Iudeis in sua infidelitate persistentibus, atque in sua malitia perseuerantibus, non solum Tyrus et Sidon, uerum et cetere gentium ciuitates ad fidem conuerse sunt. Et tu, Capharnaum, nunquid usque in celum exaltaberis? Usque in infernum descendes; quia, si in Sodomis facte fuissent uirtutes que facte sunt in te, forte mansissent usque in hanc diem. uerumtamen dico uobis quia terre Sodomorum  remissius erit in die iudicii, quam tibi. In hac enim ciuitate pueros centurionis, socrum Petri, et hominem paralyticum, aliosque innumeros 60 sanauit Dominus, que tamen in sua infidelitate sicut et alie Iudeorum ciuitates, perdurauit. Merito igitur in infernum descendet, que utique ad celum exaltari poterat, si Regi celorum credere uoluisset, qui eam elegit ad inhabitandum. Dominus autem, cui nichil incertum est, in sua locutione posuit forte  , quod est aduerbium dubitandi; ut humanis uerbis sicut uerus homo suum sermonem temperaret. Ille enim ciuitates propter peccata sua subuerse sunt; in quibus si tante uirtutes facte fuissent, quante sunt facte in Capharnaum, forsitan sicut Niniuite ad penitentiam conuerse, mansissent  usque ad hanc diem. Ideoque minorem penam, et maiorem excusationem in iudicio habebunt.

XLIII. In illo tempore respondens iehsu dixit: Confiteor tibi, Pater, Domine celi et terre, quia abscondisti hec a sapientibus et prudentibus et reuelasti ea paruulis.Ita, Pater, quoniam sic fuit placitum ante te. Et bene quidem dicit, respondens iehsu; quamuis tunc a nullo interrogari uideretur, quoniam omnis eius locutio, responsio est, et solutio questionum  . Quando enim ista dicebat, et mihi et tibi et omnibus de hac maxima questione dubitantibus, respondebat. Maxima enim questio est: quare Dominus alios elegerit, et alios reprobauerit? Maxima uero solutio est, quia ita placuit sibi. Hec enim in omnibus questionibus danda est, in quibus alia solutio  non inuenitur. Confiteor, inquit, tibi, id est laudo te  , benedico te, et magnificabo te, Pater, Domine celi et terre, qui dominaris in celo et in terra. Siue etiam, ut alii codices habent: Pater, Domini celi et terre, in quo et Filius celi terreque Dominus esse probatur. Unde et statim subinferens ait: Omnia mihi tradita sunt a Patre meo. Sed unde  laudo te? Quia abscondisti hec a sapientibus et prudentibus et reuelasti ea paruulis. Abscondit enim Dominus sue uirtutis redemptionisque secreta a sapientibus et prudentibus huius seculi, quoniam sapientia huius mundi, stultitia est apud Deum; et reuelauit ea paruulis; illis quibus Apostolus ait: »Nolite paruuli effici sensibus, sed malitia paruuli estote   .« Sicut enim idem apostolus ait: »Que stulta sunt mundi elegit Deus, ut perdat sapientia; et infirma mundi elegit Deus, ut confundat fortia; et ea que non sunt, ut ea que sunt destrueret .« Sed quare hoc? Quia ita placuit sibi. Ipse enim cuius uult, miseretur, et quem uult indurat: elegit Iacob quia uoluit; reprobauit Esau quia uoluit. Non est enim uolentis  uoluntas, neque currentis est cursus. Si bene uolumus, Dei est; si bene currimus, eiusdem est. Sequitur: Omnia mihi tradita sunt a Patre meo: ideoque celi terreque me quoque dominum esse non dubium est. Secundum hoc enim quod homo est, non solum Patre, sed etiam angelis minor est. Dicit igitur secundum hoc quod homo est, omnia mihi tradita sunt a Patre meo. Sed dicit aliquis: Quis es tu, uel quis est Pater tuus? Cui ipse: Nemo, inquit, nouit Filium nisi Pater, neque Patrem quis nouit nisi Filius, et cui uoluerit Filius reuelare. Et ille: Si nemo nouit Filium nisi Pater; ergo nec Spiritus sanctus nouit Filium, nec ipse Filius nouit se ipsum. Similiter autem nec Pater se ipsum nouit, nec Spiritus sanctus eum nouit, si solus Filius Patrem  nouit. Sed non est ita  . Quia enim idem sunt, Pater, et Filius, et Spiritus sanctus; quidquid nouit Pater, nouit Filius, et Spiritus sanctus: et quidquid nouit Filius, nouit Pater et Spiritus sanctus: et quidquid nouit Spiritus sanctus, nouit Pater et Filius. Manifestum est igitur quia nemo nouit Filium nisi Pater, id est nisi uirtus et diuinitas, que est in Patre: et nemo nouit Patrem nisi Filius, id est uirtus et diuinitas que est in Filio. Similiter autem et de Spiritu sancto: una est enim uirtus et diuinitas trium, quia tres unum sunt. Ipsa igitur Trinitas essentialiter se ipsam nouit, nemo uero alius eam nouit, nisi cui Dei Filius eam uoluerit reuelare. Ipse est enim qui reuelat mysteria, et pandit sacramenta. Ipse enim est uerbum et lux et sapientia  et ueritas. Quid enim auditur nisi uerbo? quid uidetur nisi luce? quid intelligitur nisi sapientia? quid cognoscitur nisi ueritate? Accedamus igitur ad eum ut illuminemur: audiamus eum dicentem: uenite ad me, omnes qui laboratis, et onerati estis, et ego reficiam uos. Hec enim refectio omnem indigentiam excludit, omnem sufficientiam inducit. Hanc  enim refectionem nondum habebant apostoli, cum dicerent: »Domine, ostende nobis Patrem et sufficit nobis .« Hanc et Moyses desiderans ait, »Si inueni gratiam in conspectu tuo, ostende mihi faciem tuam ,« ut sciam te. Unde et Psalmista: »Stitiuit, inquit, anima mea ad Deum uiuum: quando ueniam et apparebo ante faciem Dei?«  Et Apostolus: »Cupio  dissolui, et esse cum Christo.« Qui igitur sic 61 reficiuntur, omnia eorum desideria complentur. uocat autem eos qui animi egritudine laborant et peccatorum pondere onerati sunt  , quoniam non uenit uocare iustos, sed peccatores ad penitentiam. Tollite, inquit, iugum meum super uos, et discite a me quia mitis sum et humilis corde. Deponite iugum  diaboli, quo onerati estis, et nolite iugum ducere cum infidelibus, neque cum eis laborare uelitis in agro uanitatis: sed tollite iugum meum super uos, et humiliamini sub potenti manu Dei; et discite a me quia mitis sum et humilis corde; »Superbis enim Deus resistit, humilibus autem dat gratiam .« Et cordis quidem humilitas uera est, que uero in facie apparet, plerumque mentitur. Et inuenietis requiem animabus uestris. Iugum enim meum suaue est, et onus meum leue est. Quid enim leuius quam credere et baptizari? »Qui autem crediderit et baptizatus fuerit, saluus erit . »Petrus quoque apostolus his qui circumcisionem et legem Moysi obseruare predicabant, sic ait: »Quid tentatis Deum, imponere iugum super ceruices  discipulorum, quod neque patres nostri, neque nos portare potuimus, sed per gratiam Domini Iesu credimus nos saluari .« Itemque: »uisum est Spiritui sancto et nobis nichil ultra imponere uobis oneris, nisi ut abstineatis uos ab immolatis simulacrorum et sanguine, et suffocato et fornicatione .«

XLIu. [CAP. XII.] In illo tempore abiit iehsu Sabbato per sata: discipuli autem eius esurientes ceperunt uellere spicas et manducare. Precipit enim Moyses  ut si intraueris in segetem amici tui, franges spicas, et manu tua conteres, falce autem non metes. Id ipsum ergo significat, et quod Moyses iubet, et quod apostoli agunt. Et nos igitur per hanc Euangelii  segetem legendo et exponendo transeuntes, spicas frangamus, sententias aperiamus, et manu intelligentie eas conterentes, esurientem animam tali cibo reficiamus  . Hanc autem segetem illi falce metunt, qui per hunc et alios libros uelociter legendo, discurrunt, et uel parum, uel nichil colligendo, intelligunt. Pharisei autem uidentes, dixerunt ei: Ecce discipuli tui faciunt, quod non licet eis  facere Sabbatis. Ac si dicerent Pharisei: Licet quidem discipulis tuis spicas uellere et manducare, quoniam Moyses hoc dixit, Sabbato tamen hoc agere non licet, quoniam Moyses hoc interdicit. Moyses enim seruile opus in Sabbato fieri prohibet. Est autem seruile opus, si bene intelligatur, non quod serui faciunt, sed quod hominem seruum facit: »Qui enim facit peccatum, seruus est peccati .« Peccatum igitur est seruile opus, quia facit hominem esse seruum. Hoc igitur in Sabbato fieri non licet: spicas autem omni die et uellere et manducare licet: si enim non licuisset, Dominus prohibuisset. Bene igitur celebrat Sabbatum non qui uacat ab operibus, sed qui uacat a peccatis. At ille dixit eis: Non legistis quid fecerit Dauid quando  esuriit, et qui cum eo erant, quomodo intrauit in domum Domini, et panes propositionis comedit, quos non licebat ei edere, neque his qui cum eo erant, nisi solis sacerdotibus? Quid enim Saluatorem nostrum hac responsione egisse putamus; in qua apostoli quidem de Sabbati uiolatione defendi non uidentur, et Dauid cum pueris suis contra legem fecisse dicitur? Neque enim ideo reus defenditur, quia alius eque reus inuenitur. Que enim defensio est Christi discipulis, quod Dauid contra legis preceptum propositionis panes comedit? An fortasse non habuit aliud quod responderet; et, ut dici solet, palum palo pellens, obiectionem obiectioni opposuit? Non est ita: sed, quia Pharisei solam legis litteram attendebant, noluit eis Dominus spiritualis intelligentie secreta reuelare:  neque enim recepissent ea. Dedit igitur eis hoc testimonium, ut a discipulorum suorum reprehensione cessarent, uel simul cum eis Dauid quoque reprehenderent, quod eis inconueniens esse uidebatur: panes enim quos solis sacerdotibus comedere licebat, maiora sanctarum Scripturarum mysteria significabant, que illis solis reuelanda sunt, qui sacerdotum fidem et intelligentiam habent. Fecit igitur Dauid contra legem quantum ad litteram, non quantum ad spiritualem intellectum  . Nam et ipse spiritualiter sacerdos erat: unde et de filiis eius dicitur: Filii autem Dauid sacerdotes erant, non quod sacerdotis officio fungerentur; hoc enim non licebat nisi filiis Aaron, sed quia regi erant familiares, et eius secreta et consilia nouerant. Sequitur:  Aut non legistis in lege, quia Sabbatis sacerdotes Sabbatum uiolant, et sine crimine sunt? Non enim poterant non uiolare Sabbatum illi, qui templo seruientes ad ipsius templi ornatum et munitionem tam multa in Sabbato agere et preparare necesse erat. Quare igitur sine crimine erant? Quia omne quod ad Dei seruitium pertinet non est peccatum   . Dico autem uobis quia templo maior est hic; et quia Dominus est Filius hominis 62 etiam Sabbati. Si igitur templum templique seruitium sacerdotes a crimine liberare poterat, quanto magis ego discipulos meos? Presertim cum ipsius Sabbati ego sim dominus, quod uiolatum esse causamini. Mei sunt discipuli, meum est et Sabbatum, utrorumque dominus ego sum. Meum est igitur inter eos componere pacem. Si autem sciretis, quid est misericordiam uolo et non sacrificium, nunquam condemnassetis innocentes? Non enim sacrificio sed misericordia saluatus est mundus. Omnia enim legis sacrificia in illo sacrificio completa sunt, in quo, et per quod misericordia Domini plena est terra. Sicut igitur Dominus hoc tempore prefinito non uult sacrificium,  ita etiam non uult neomenias et Sabbatum, ceterasque secundum litteram legis obseruantias: finis enim legis Christus est. Cessent igitur Pharisei defendere Sabbatum, et Christi discipulos, imo etiam ipsum Christum condemnare propter Sabbatum, de quo ipsi dicebant: Hic homo non est a Deo qui Sabbatum non custodit; quoniam non solum Sabbatum, uerum etiam ipsum sacrificium quod per singula Sabbata fiebat, in Christo completum est, et iam ulterius fieri non licet.

XLu. Et cum inde transisset uenit in Synagogam eorum. Et ecce homo habens manum aridam; et interrogabant eum dicentes, si licet Sabbato curare, ut accusarent eum.Miseri Pharisei non intellexerunt ea que modo superius Dominus dixerat. Si enim intellexissent,  nichil erat quod iam de Sabbato querere debuissent. Omnis autem homo manum aridam habet, qui eam ad bonum opus extendere non ualet  . Manum aridam habent auari, omnesque illi qui eleemosynas facere nolunt  . Ipse autem dixit illis: Quis erit ex uobis homo, qui habet ouem unam, et si ceciderit hec Sabbatis in foueam, nonne tenebit et leuabit eam? Quanto magis melior est homo oue? Itaque licebit Sabbatis benefacere. Tunc ait homini: Extende manum tuam: et extendit; et restituta est sanitati, sicut altera. Optima similitudo, et insuperabile argumentum: quod enim ualet in minori, ualet necessario et in maiori. Est autem homo maior et melior oue. ualeat igitur in homine quod ualet in oue. Si ergo licet ouem Sabbatis a periculo liberare,  quare non licet Sabbatis hominem sanare? Manifestum est itaque, quia licet Sabbatis benefacere: et mox benefaciens sanauit hominem in Sabbato.

XLuI. Exeuntes autem Pharisei consilium faciebant aduersus eum, quomodo eum perderent. iehsu autem sciens, recessit inde, et secuti sunt eum multi, et curauit eos omnes.Quomodo enim non sciret nefandum consilium Phariseorum, qui nouit cogitationes hominum, et occulta omnium secretorum. Recessit autem inde, non quod eos timeret; sed ut nos doceret: uult enim Dominus, ut ab illis recedamus, quos bonis monitis semper deteriores fieri uidemus. Et secuti sunt eum multi. Sed quo fructu? Et curauit eos omnes. Si uis curari, si uis sanari, si uis a mortis periculo liberari, sequere, et imitare Iesum. Ipse enim neminem repellit, omnes sanat qui eum sequuntur. Et precepit eis, ne manifestum eum facerent. Cur autem hoc preceperit, et inde recesserit,  euangelista subinferens ait: Ut adimplereretur quod dictum est per Isaiam prophetam dicentem ; ecce puer meus quem elegi, dilectus meus in quo bene complacuit anime mee; ponam Spiritum meum super eum, et iudicium gentibus nuntiabit: non contendet, neque clamabit, neque audiet aliquis in plateis uocem eius: arundinem quassatam non confringet, et linum fumigans non exstinguet; donec eiiciat ad uictoriam iudicium, et in nomine eius gentes sperabunt. uenerat euim Dominus iudicium gentibus nuntiare, et quomodo mortem fugerent, et uitam susciperent, consilium dare. Non autem ideo uenerat, ut contenderet, ut clamaret, et litigaret, ut armis pugnaret. et fortitudine superaret. Ideoque recessit inde, et non solum recessit,  uerum etiam occultum se esse uoluit. Est autem uox eius audita in plateis, cum humiliter uerba uite omnibus loqueretur. Non est autem audita, ut superbe, alicui minaretur. Et cum omnes suos aduersarios uno uerbo perdere posset, arundinem tamen quassatam non confregit, et linum fumigans non exstinxit. Per hec enim  Phariseos significat, quos. Dominus tam facile confringere et exstinguere poterat, quam facile nos arundinem quassatam et iam pene fractam confringimus, et linum iam pene exustum exstinguimus, quod iam in se deficiente igne fumigare incipit. Hanc autem sue potentie uirtutem non ostendet Dominus, donec eiiciat et proferat iudicium ad uictoriam, id est donec in ultimo iudicio se ostendat esse uictorem. Et in nomine eius gentes  sperabunt, in quem Iudei spem suam ponere noluerunt.



63 PARS TERTIA


XLuII. Tunc oblatus est ei homo demonium habens, cecus et mutus: et curauit eum, ita ut loqueretur et uideret.Demonium habet omnis homo qui in aliquo magno peccato perseuerat  : ideoque Apostolus nos admonet dicens: »Non regnet peccatum in uestro mortali corpore .« Quandiu enim peccatum in homine regnat, et cecus et mutus est homo. Cecus quidem, quia non sequitur lucem. »Ego, inquit, sum lux mundi; qui sequitur me non ambulat in tenebris, sed habebit lumen uite .« Mutus uero quia peccatum suum confiteri nescit. Hic autem cecus et mutus si Domino offeratur, si ad penitentiam conuertatur, mox iehsu curabit eum, ita ut eiecto demonio loquatur et uideat. Loquatur utique non  uana, et inutilia, ut prius, sed sancta et religiosa, qualia loqui conuenit Christianum. uideat autem non uanitates oculis corporis, sed lumen uite et ueritatis oculis cordis. Et stupebant omnes turbe. Unde stupebant? Quia mutus loquebatur. Sic enim mirabantur omnes quando beatus Paulus, qui prius demonio plenus et cecus et mutus Ecclesiam Dei persequebatur, postea melius excecatus, ad fidem conuersus, aqua baptismi regeneratus, a Domino illuminatus, Synagogam ingressus, os in Christi laudibus aperiens, eum, quem persequebatur, clara uoce predicare cepit: »Stupebant autem omnes qui eum audiebant, et dicebant: Nonne hic est qui expugnabat eos in Ierusalem, qui inuocabant nomen istud? Et huc ad hoc uenit ut uinctos eos duceret ad  principes sacerdotum .« Sic igitur et tunc stupebant omnes turbe, et dicebant: Nunquid hic est filius Dauid? Sciebant enim Iudei Christum de semine Dauid esse uenturum, qui eas quas nunc fieri uidebant uirtutes operaretur: ideoque alii dubitabant, alii uero credebant eum esse Christum. Pharisei autem audientes dixerunt: Hic non eiicit demones  nisi in Beelzebub principe demoniorum. Quis, Pharisei, uos ista docuit? Nisi enim Beelzebub discipuli essetis, hec talia in eius preconio non diceretis. uidetis Iesum mortuos suscitare, cecos illuminare, leprosos mundare, omnes languores, omnesque infirmitates curare, et dicitis, quia in Beelzebub eiicit demonia? Nunquid enim Beelzebub Deus muscarum  hec aliquando facere potuit?  iehsu autem sciens cogitationes eorum dixit eis: Omne regnum diuisum contra se, desolabitur, et omnis  ciuitas uel domus diuisa contra se, non stabit; et si Satanas Satanam eiicit, contra se diuisus est; quomodo ergo stabit regnum eius?  Si enim ita esset ut illi dicunt, iam quidem Beelzebub uires, principatum, et regnum penitus amisisset. Si enim contra se demonia bellum gererent, aut paruas aut nullas contra homines uires haberent. Sed, quod peius est, uix inueniuntur aliqui homines, qui tantam concordiam habeant in bono, quantam maligni spiritus habent in malo: cum enim sint infiniti et innumerabiles, omnes tamen in eo concordant, quod nichil nisi malum facere desiderant. Si igitur hanc iniquitatis concordiam non habuissent, et ad penitentiam conuerti uoluissent et potuissent, iam quidem regnum Beelzebub desolatum fuisset: hoc enim in  aliis regnis fieri uidemus. Non est igitur ut illi dicunt: neque Satanas Satanam eiicit, quin potius omnes in omnibus sibi inuicem auxiliantur. Unde etiam per beatum Iob a Domino de diabolo dicitur : »Corpus illius quasi scuta fusilia, et compactum squamis se prementibus: una uni coniungitur, et ne spiraculum quidem incedit per eas: uni alteri adherebit, et tenentes se nequaquam separabuntur.« His enim uerbis malignos spiritus tantam inter se concordiam habere designat, ut nullatenus ab inuicem separari queant. Corpus enim diaboli totus ille malignorum spirituum exercitus intelligitur. Dicuntur autem scuta fusilia maligni spiritus, propter fortitudinem. Dicuntur et squame se prementes, seque mutuo tenentes, sibique inuicem  adherentes, propter mutuam concordiam et unitatem, quam habent in omni malitia et nocendi cupiditate. Utinam, si fieri posset, hec tanta illorum pax et concordia rumperetur, et regnum illud iniquitatis solueretur. Sequitur: Et si ego in Beelzebub eiicio demonia, filii uestri in quo eiiciunt? Si inquit, de me talia cogitatis, quid dicitis etiam de discipulis meis?  Scio enim quia non bene intelligitis de discipulis, qui tam nefanda cogitatis de Magistro. Hoc est enim quod superius dixerat: Si patremfamilias Beelzebub uocauerunt, quanto magis domesticos eius? Dicuntur autem apostoli filii Phariseorum, 64 quoniam et ipsi, et ceteri omnes qui credebant resurrectionem, quam Pharisei predicabant, quasi patres et magistros, Phariseos habebant.  Unde etiam illius secte eos fuisse intelligi potest. Hec enim secta ceteris melior erat, quamuis  et ipsa in pluribus bona non erat. Ideoque in Actibus apostolorum Paulus quoque apostolus clamasse legitur: »Phariseus sum; de spe, et resurrectione mortuorum ego iudicor .« Hec est igitur causa quare Christi discipuli Phariseorum filii dicantur. Sequitur: Ideo ipsi iudices uestri erunt  . Ipsi enim sedebunt super sedes duodecim, iudicantes duodecim tribus Isrel. Si autem ego in Spiritu Dei eiicio demones, quod utique uerum est, et dubitari non debet; igitur peruenit in uos regnum Dei. Ubi enim est Spiritus Dei, ibi est et regnum Dei. Alius autem euangelista dixit, in digito Dei; quod quid significet, hoc in loco aperitur  . uocatur autem digitus Dei Spiritus sanctus, propter multiplicem gratiarum diuisionem; in nulla enim corporis parte  tanta diuisio, quanta in digitis inuenitur. Et tale est ac si diceret; ego quidem in Spiritu Dei et in uirtute diuinitatis demones eiicio, quoniam mihi subditi sunt, quoniam in mea potestate sunt, quoniam mihi resistere non possunt, quoniam ligatos eos teneo et uinctos habeo. Et hoc est, quod ait: Aut quomodo potest quisquam intrare in domum fortis, et uasa eius diripere, nisi prius alligauerit fortem? Et tunc domum eius diripiet. Fortis enim erat diabolus, sed fortior ego sum; intraui in domum eius, ueni in hunc mundum, quem ipse ut domum propriam possidebat: sed prope est ut princeps huius mundi eiiciatur foras; ligaui eum, uasa eius diripui, et miseros homines quos ipse inuaserat, de eius seruitute liberaui. Non est igitur ipse  mecum, neque congregat mecum, neque demones eiicit mecum, non sanat homines, ut ego, non liberat, ut ego, non congregat oues neque ad uite pascua ducit, sicut ego. Quid igitur facit? uis audire quid? Spargit, dissipat, occidit, et quoscunque potest ad mortem et eternam damnationem secum trahit. Hoc est enim quod dicit: Qui non est mecum contra me est; et qui non congregat mecum spargit. Ideo dico uobis: Omne peccatum et blasphemia remittetur hominibus; spiritus autem blasphemie non remittetur. Blasphemastis, inquit, et contra ueritatem locuti estis, quoniam quod in Spiritu Dei facio, in Beelzebub me facere dicitis. Agite igitur penitentiam, si uultis, ut hoc peccatum et hec blasphemia remittatur uobis. Omne enim peccatum, omnisque  blasphemia remittetur hominibus, si se peccasse cognouerint, et penitentiam egerint: Spiritus autem blasphemie non remittetur hominibus. Illa enim blasphemia non dimittetur, que superbie spiritu inflata, uiuificata, et roborata, ad penitentiam non  inclinatur et humiliatur. Est autem blasphemia, dicere aliquid aduersus Deum. Si igitur blasphemasti, moriatur in te blasphemia: moritur autem si spiritum amittit: spiritum utique superbie, qui te humiliare et ad penitentiam redire non patitur. Nunquam enim dimittitur peccatum, quandiu hoc spiritu uiuificatur. Et quicunque dixerit uerbum contra Filium hominis remittetur ei. Qui autem dixerit contra Spiritum sanctum, non remittetur ei, neque in hoc seculo neque in futuro. Christus enim Dominus noster et Filius Dei est et Filius hominis: Pharisei autem contra eum uerbum loquebantur dicentes: Hic non eiicit demones nisi in Beelzebub principe demoniorum. Tale est igitur ac si diceret: Si contra Filium hominis loquimini, et me, secundum hoc  quod homo sum et Filius hominis, hanc non habere potestatem ut demonia possim eiicere, creditis, remittetur uobis  . Si autem secundum hoc quod Deus sum, et in uirtute Spiritus sancti, demonia eiicere et alia omnia quecunque uolo me facero posse, non creditis, et in hac infidelitate perseueratis, non dimittetur uobis, neque in hoc seculo neque in futuro. Multa enim peccata igne purgatorio post hanc uitam soluuntur et remittuntur. Minora igitur peccata facile soluuntur, maiora uero, nisi digna penitentia, non remittuntur. Digna uero penitentia non tantum carnis maceratione uel temporis longitudine, quantum cordis contritione compensatur. Sequitur: Aut facite arborem bonam et fructum eius bonum: aut facite arborem malam et fructum eius  malum; si quidem ex fructu arbor cognoscetur. Hoc autem exponit: Progenies uiperarum, quomodo potestis bona loqui, cum sitis mali? Ex abundantia enim cordis os loquitur. Quia, inquit, mali et iniqui estis, non 65 est mirum si male loquimini. Ex sordido fonte sordide aque emanant. Fetor oris manifestat stercora cordis: quod enim in corde abundat, ore reuelatur. Et hoc merito; qualis enim arbor, talis et fructus; si quidem ex fructu cognoscitur arbor. Dignum est igitur ut male loquamini, ne bone arbores esse uideamini. Bonus homo de bono thesauro profert bona; et malus homo de malo thesauro profert mala. Thesaurus hominis, est cor eius: ibi enim et bona et mala reposita sunt: inde honestatis et turpitudinis, inde benedictionis et maledictionis uerba prorumpunt.  Mali igitur Pharisei de malo thesauro cordis sui mala proferentes, de Christo Domino nostro dicebant, quia in Beelzebub eiicit demonia. Omnia enim hec uerba huic uni sermoni respondent. Quare autem progenies uiperarum dicantur,  ibi superius exposuimus, ubi a beato quoque Ioanne »uiperarum progenies« uocantur. Dico autem uobis quoniam omne uerbum otiosum quod locuti fuerint homines, reddent rationem de eo in die iudicii. uidete ergo quid de hac tanta blasphemia respondeatis, quam in Spiritum sanctum ore impio locuti estis  . Est autem uerbum otiosum, quod uel ratione caret uel utilitate. Rationem utique reddent de eo, nisi penitentiam egerint pro eo; nullum est peccatum quod penitentia deleri non possit. Ex uerbis enim tuis iustificaberis, et ex uerbis tuis condemnaberis. Sic enim homo ex bonis uerbis iustificatur, et ex malis condemnatur; sicut ex bona operatione iustificatur, et ex mala condemnatur. Scriptum est enim, »quia mors et uita in manu lingue .« Et Psalmista: »Dixi: Custodiam uias meas; ut non delinquam in lingua mea .« Utrumque ergo caueatur, quia in utroque peccatur.

XLuIII. Tunc responderunt ei quidam de Scribis et Phariseis, dicentes: Magister, uolumus a te signum uidere  .Quanta est superbia Scribarum et Phariseorum, quanta est stultitia et infidelitas eorum! Non rogant, non humiliter postulant, sed inflato stomacho et erecta ceruice dicunt: uolumus a te signum uidere. Signa uidere uolunt, credere autem nolunt. Sed quare signa querunt, qui iam tot signa uiderunt?  Nunquid enim signa non sunt, quod mortui resurgunt, quod ceci illuminantur, leprosi mundantur, paralytici curantur, et demones eiiciuntur? Omnia enim hec signa sunt. Unde et puerum  centurionis sanaturus Dominus, ait: »Nisi signa et prodigia uideritis non creditis .« Qui respondens ait illis: Generatio mala et adultera signum querit; et signum non dabitur ei nisi signum Ione prophete. Dum enim signa Pharisei uidere uolunt, audiunt non immerito quod audire nolunt: generatio mala et adultera, que toties idolis est fornicata, et deos gentium est secuta, signum querit. Iudei enim signa petunt, et Greci sapientiam querunt. Et signum non dabitur ei, nisi signum Ione prophete. Magnum est enim signum Ione prophete, in quo Christi mors, sepultura et resurrectio   , in quo Iudeorum perditio et laus gentium significatur. Sicut enim fuit Ionas in uentre ceti tribus diebus et tribus noctibus, ita erit Filius hominis in corde terre tribus diebus, et tribus noctibus. Quis enim scire posset, quomodo in uentre ceti tribus diebus et tribus noctibus Ionas fuisset, nisi hanc similitudinem Dominus dedisset? Si enim Ionas ita fuit in uentre ceti, sicut Christus in corde terre tribus diebus et tribus noctibus, manifestum est quod unum diem integrum ibi compleuit, et alterius die: finem, alteriusque principium. Tantum enim fuit Christus in corde terre. Sed quid est in corde terre, nisi in sepulcro?  Christi namque sepulcrum, quia de lapide est, non immerito cordi assimilatur. Sic est enim lapis in terra, quasi cor in corpore.  Quia igitur tribus diebus et tribus noctibus secundum humanitatem Saluator noster in sepulcro iacuit, merito tantumdem in corde terre fuisse dicitur. Sexta namque feria Christi corpus in sepulcrum positum est. Fuit igitur sexta feria in sepulcro; die uero Dominico de sepulcro resurrexit: erat itaque in sepulcro. Manifestum est ergo quia tribus diebus fuit in corde terre; siquidem prima et sexta feria et toto Sabbato fuit in sepulcro. Nemo enim dicit oculum non esse in corpore, quia non est in toto corpore. Nemo igitur dicat Christum tribus diebus in sepulcro non fuisse, quia totis ex integro 66 tribus diebus ibi non fuit  . Nam neque totus Christus hoc spatio temporis ibi fuit, tamen Christus ibi fuit, quia eius caro ibi fuit. uideamus modo qualiter  etiam tribus noctibus ibi fuerit. Fuit enim Christi corpus in sepulcro tota illa nocte que sequitur sextam feriam, et tota illa que sequitur sabbatum: de tertia uero nichil habemus. Queramus igitur eam, si forte inuenire ualeamus. Nam etsi eam inuenire non possem, tres tamen fuisse non dubitarem, quia tres eas esse ueritas dixit, que utique mentiri non potuit. Ego enim hanc tertiam noctem non dimensione temporis dici puto, sed quadam noctis similitudine. Sic enim cecos quia in tenebris sunt semper in nocte esse dicimus. Sic et de ciuitate sancta Ierusalem dicitur, quia »nox non erit in ea,« quoniam  tenebre non erunt ibi. Non solum igitur temporis et horarum dimensionem, sed etiam tenebras noctem uocamus  . Unde et in Genesi dicitur: Quia uocauit Deus lucem, diem; et tenebras, noctem . Hanc igitur tertiam noctem et ipsam continuam habuit Ionas in uentre ceti, quia, quandiu ibi fuit, semper in tenebris fuit. Huic autem illas duas addamus que non similitudine sed proprie noctes dicuntur, et erunt tres. Tribus igitur noctibus fuit Ionas in uentre ceti, una quidem quantum ad se, qui nichil diei ibi sentiebat, duabus uero quantum ad celi uolubilitatem: sicut e contra quantum ad se, nulla die fuit ibi, quantum uero ad celi uolubilitatem, tribus diebus ibi fuit. Similiter autem et de Christo intelligatur; quantum enim ad se, Christi corpus una  nocte in sepulcro fuit, quia usque ad diem Dominicum in tenebris et in morte iacuit, in quo redeunte anima et recepto lumine, a mortuis resurrexit. Fuit autem ibi et aliis duabus noctibus secundum temporis spatium et dimensionem, que simul iuncte tres noctes faciunt. Sequitur: uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione; et ecce plus quam Ionas hic. Bene quidem dicit cum generatione ista, quia sicut Apostolus ait: »Omnes quidem resurgemus, sed non omnes immutabimur .« Omnes enim, siue boni siue mali, astabimus ante tribunal Christi: condemnabunt autem Niniuite Iudeos, quia eorum exemplo damnabuntur, quoniam non egerunt penitentiam in predicatione  Christi, sicut illi in predicatione Ione; qui non solum minor, uerum etiam seruus est Christi. Similiter autem et Regina Austri surget in iudicio cum generatione ista, et condemnabit eam, quia uenit a finibus terre audire sapientiam Salomonis: et ecce plus quam Salomon hic. Regina Austri Ecclesiam gentium significat, que ex omnibus mundi partibus Christi fidem et sapientiam audire et recipere uenit.

XLIX. Cum immundus spiritus exierit ab homine, ambulat per loca arida, querens requiem et non inuenit.Tunc dicit: Reuertar in domum meam unde exiui. Et ueniens inuenit eam uacantem, scopis mundatam, et ornatam. Tunc uadit, et assumit septem alios spiritus  secum nequiores se, et ingressi habitant ibi; et fiunt nouissima hominis illius peiora prioribus. Sic erit generationi huic pessime. Hanc autem similitudinem ideo Dominus dedit, ut Iudeorum generationem  malam et adulteram, propter duritiam suam et cor impenitens, non solum a Niniuitis, uerum etiam ab aliis gentibus merito damnandam esse ostenderet: quoniam hec impia generatio penitere nescit, sed quotidie se ipsa deterior fit, cuius nouissima, peiora prioribus fient. Hoc enim ipsi significabant cum de Saluatore nostro dicerent: »Sanguis eius super nos et super filios nostros .« Sic igitur erit generationi huic pessime, sicut illi homini qui ab immundo spiritu possidetur. Cum enim immundus spiritus exierit ab homine, ambulat  per loca arida querens requiem et non inuenit. Facile enim malignus spiritus et intrat in hominem et exit ab homine: quoties enim homo uel cogitatione, uel operatione nefandum aliquod agit, diabolus adest; si uero ex corde penitere incipiat, diabolus exit. Exiens autem ambulat per loca arida et inaquosa, eos uidelicet tentando qui malitie et uoluptatis 67 humorem non habent; in quibus requiem non inuenit, quoniam fluxa et humida querit. Unde et de eo dicitur, »sub umbra dormit in secreto calami, et in locis humentibus  ,« quibus loca genitalia significantur  . Tunc dicit: Reuertar in domum meam unde exiui. Quia enim in bonis requiem habere non potest, ad malos redit. Tentare namque bonos diabolus potest, requiem autem  in eis habere non potest; quoniam nunc eorum orationibus, nunc eorum fletibus, nunc eorum eleemosynis, aliisque similibus sollicitatur, mouetur, et pellitur. ueniens autem in domum suam, inuenit eam uacantem. uacantem quidem, quia non inuenit ibi caritatem, nec fidem rectam, nec humilitatem, nec patientiam, nec iustitiam, nec misericordiam, nec cetera quibus sanctorum anime muniuntur  . Qualem igitur eam inuenit? scopis mundatam et ornatam: talem eam inuenit qualem inuenire desiderat. Inuenit enim eam malis scopis mundatam, et malis ornamentis ornatam: male scope que uirtutes pellunt, et uitia relinquunt, male scope que pauimenta dissipant, et puluerem non eiiciunt.  Luxuria uero, fornicatio, uoluptas, superbia, auaritia, discordia, omnisque immunditia ornamenta diaboli sunt: his autem ornamentis inuenit eam ornatam. »Tunc igitur uadit et assumit septem alios spiritus secum nequiores se, et ingressi habitant ibi.« Non sufficit ei ut solus talem domum possideat; socios querit: spatiosus est locus; multis indiget habitatoribus. Sed qui sunt isti septem spiritus? quare etiam septem? quare nequiores? Quia enim septem sunt gratie Spiritus sancti, quibus omnis anima ad fidem conuertitur, et conuersa defenditur: ideo iniquus iste septem spiritus illi contrarios secum assumpsit, quibus aduersum eas domum suam tueatur. Opponens uidelicet spiritum stultitie contra spiritum sapientie, et contra spiritum  intellectus spiritum uertiginis et insanie: contra spiritum consilii spiritum temeritatis: contra spiritum fortitudinis spiritum inconstantie et timoris: contra spiritum scientie spiritum inscientie: contra spiritum pietatis spiritum impietatis: contra spiritum timoris Domini spiritum contemptus et odii. Infelix illa anima in qua isti spiritus regnant, et cui isti dominantur. Isti enim quodammodo nequiores illo sunt qui eos conduxit; quoniam isti in hac uita animam corrumpunt, ille uero post hanc uitam animam cruciat; ille tentat, isti occidunt; ille ianuas aperit, isti intromissi cuncta perdunt et dissipant. Ille hominem tentare et uexare potest, animam uero nisi per istos occidere non potest, Sic igitur isti sunt nequiores illo, quia plus  nocent isti quam ille. Ille enim consiliando et tentando est nequior, isti agendo et corrumpendo sunt nequiores: illi Apostolus hominem tradidit »in interitum carnis :« de istis uero dicit: »Non regnet peccatum in uestra mortali carne .« Non est igitur mirum si fiunt nouissima hominis illius peiora prioribus; cum prius uno, et postea septem prematur demonibus.

L. Adhuc eo loquente ad turbas, ecce mater eius et fratres stabant foris, querentes loqui ei.Fratres enim eius, beate Marie nepotes dicit  , Iacobum scilicet et Ioseph, et Iudam et Simonem: mos est enim diuine Scripture quoscunque propinquos, fratres uocare. Dicit autem ei quidam: Ecce mater tua et fratres tui foris stant querentes te.  At ipse respondens dicenti sibi ait: Que est mater mea, et qui sunt fratres mei? Et extendens manum in discipulos suos dixit: Ecce mater mea et fratres mei: quicunque enim fecerit uoluntatem Patris mei qui in celis est, ipse meus frater et soror  et mater est. Cum extraneis loquitur iehsu mater eius et fratres foris stant: isti cum eo in domo sedent, illi eum foris exspectant. Non uocat hoc a mysterio; alicuius rei significatio est; usque hodie namque uidemus Iesum cum extraneis loqui. Cum extraneis enim loquitur iehsu, quando Gentium populo hoc Euangelium legitur: mater autem eius Synagoga et frater eius Iudei foris stant  . Foris quidem quia in Ecclesia non sunt; exspectant eum tamen, et cum eo loqui desiderant: ut enim Apostolus ait: »Zelum Dei habent, sed non secundum scientiam .« uerumtamen non loquentur cum eo, neque uidebunt eum, nisi ipsius domum intrauerint, et in Ecclesia baptizati fuerint. Nullum autem sibi Dominus alium dicit esse  propinquum, nisi eos qui Patris eius uoluntatem faciunt. Eos autem et matrem et fratres uocat, quoniam quasi matrem et fratres eos diligit. Et his quidem uerbis apertissime monstratur quod carnali amori spiritualis amor preferri debet. Eo enim amore et fratres, omnesque propinquos 68 nostros diligere debemus, quo matrem et fratres suos Christus dilexit. Diligebat enim eos, non quia magis secundum carnem propinqui erant, sed quia Patris eius uoluntatem magis faciebant. Ille igitur est Christo propinquior, qui melior.

LI. [CAP. XIII.] In illo die exiens iehsu de domo, sedebat secus mare: et congregate sunt ad eum turbe multe, ita ut in nauiculam ascendens sederet; et omnis turba stabat in littore. In illo, inquit, die,  quo mater eius et fratres foris stabant, exiens iehsu de domo, sedebat secus mare. Longus est iste dies; nondum enim finitus est, quoniam adhuc mater eius et fratres foris stant. Quotidie autem iehsu de domo exit, ut ab his qui extra sunt uideatur, audiatur, et cognoscatur: extra enim sunt quicunque baptizati non sunt.  Sedet autem Dominus secus mare, id est iuxta baptismatis aquas: ibi multe turbe congregantur ad eum; multi enim et innumerabiles quotidie ad baptismum conueniunt. Sed ubi sedet? In nauicula: hec enim nauicula unusquisque sacerdos et episcopus intelligitur. Per hos enim modo loquitur, per hos baptizat, et turbas docet. Ab his extra domum fertur: ab his, ignotis ex extraneis reuelatur. Omnis autem turba stat in  littore. Tandiu enim omnis turba in littore stat, donec audita predicatione in Christum credat, ad mare descendat, et aquis baptismi lauata resurgat.

LII. Et locutus est eis multa in parabolis dicens: Ecce exiit qui seminat seminare semen suum: et dum seminat, quedam ceciderunt secus uiam;et uenerunt uolucres et comederunt ea. Alia autem ceciderunt in petrosa ubi non habebant terram multam, et continuo exorta sunt, quia non habebant altitudinem terre: sole autem orto estuauerunt, et quia non habebant radicem, aruerunt. Alia autem ceciderunt in spinas, et creuerunt spine, et suffocauerunt ea. Alia autem ceciderunt in terram bonam, et dabant fructum, aliud centesimum, aliud sexagesimum, aliud tricesimum. Qui habet aures audiendi audiat. Totam parabolam posuimus; quam, quia Dominus ipse eam edidit, exposuit, eius expositionem audiamus, neque aliam, quod utique non licet, in ea queramus. Et accedentes discipuli dixerunt ei: Quare in parabolis loqueris? Qui respondens ait illis: Quia uobis datum est nosse mysterium regni celorum, illis autem  non est datum. uobis, inquit, qui creditis, uobis qui fidem habetis, uobis qui ueritatem diligitis, uobis, qui non carnalia sed spiritualia queritis, uobis datum est nosse mysterium regni celorum: illis autem non est datum. Quare? Quia non credunt; quia spiritualia non querunt: scriptum est enim: »Nisi credideritis non intelligetis. Qui enim habet dabitur ei, et abundabit; qui autem non habet, et quod habet auferetur ab eo.« Qui enim habet fidem sicut uos habetis, ei dabitur et nosse mysterium regni celorum, et abundabit in scientia et omni bono. Qui autem fidem non habet, etiam id quod habet auferetur ab eo; quatenus infelix et nudus de hoc mundo exiens, nichil ei remaneat, nisi peccatum  et pena peccati  . Ideo in parabolis loquor eis, quia uidentes non uident, et audientes non audiunt, neque intelligunt. Merito enim in parabolis eis loquitur Dominus, qui uidentes exterius uirtutes et miracula que ipse operatur, non uident tamen oculis cordis, neque credunt ipsum esse Christum. Unde ipse ait: »Si opera non fecissem in eis, que nemo alius fecit, peccatum non haberent .« Et audientes uerba uite et salutis que illis annuntiat, non audiunt tamen auribus cordis, neque intelligunt, ut penitentes conuertantur, et sanentur: non enim habent aures audiendi. Hoc autem fit, ut adimpleatur in eis prophetia Isaie dicens: Auditu audietis, et non intelligetis; et uidentes uidebitis et non uidebitis . Audiunt enim et  non intelligunt; uident et non uident, sicut modo exposuimus. Incrassatum est enim cor populi huius, et auribus grauiter audierunt, et oculos suos clauserunt, ne quando uideant oculis, et auribus audiant, et conuertantur, et sanem eos. Mala crassitudo, qua scientia tollitur, et stultitia nutritur. De hac enim crassitudine Psalmista ait: »Prodiit quasi ex adipe iniquitas eorum .« Ideo et Moyses omnem illam pinguedinem que operit uitalia, adolere et incendere iubet. Grauiter autem illi audiunt, quibus quia non credunt, graue et difficile  uidetur esse quod audiunt. Grauiter enim audiebant illi qui dicebant: »Durus est hic sermo, et quis potest eum audire?«  Oculos uero claudunt, qui ad cognoscendam ueritatem mentis oculos aperire nolunt. Unde fit ut non conuertantur, neque sanentur, ideoque in peccatis suis morientur. uestri autem beati oculi quia uident, et aures uestre quia audiunt. Si enim de corporeis oculis et auribus hoc intelligatur, soli ceci et surdi miseri sunt, et non solum homines, uerum etiam iumenta et alia animalia beata erunt. Hoc 69 igitur dicens  , mentis oculos auresque requirit. Amen quippe dico uobis: Multi prophete et iusti uoluerunt uidere que uidetis, et non uiderunt, et audire que auditis, et non audierunt. His autem uerbis ostendit quod prophete et iusti homines suum aduentum  exspectabant, et eius uerba audire et opera uidere desiderabant. Que quamuis spiritualiter uidissent et intellexissent, hoc autem gaudii et beatitudinis solis apostolis et aliis fidelibus qui tunc temporis erant datum est, ut Christi colloquio corporaliter fruerentur. Unde et iustus ille Simeon uidens eum magno repletus gaudio dixit: »Nunc dimittis, seruum tuum Domine, secundum uerbum tuum in pace, quia uiderunt oculi mei salutare tuum .« uos ergo audite parabolam seminantis: omnis qui audit uerbum regni et non intelligit, uenit malus et rapit quod seminatum est in corde eius: hic est qui secus uiam seminatus est. Qui autem super petrosa seminatus est, hic est  qui uerbum audit, et continuo cum gaudio accipit illud: non habet autem in se radicem, sed est temporalis: facta autem tribulatione et persecutione propter uerbum, continuo scandalizatur. Qui autem seminatus est in spinis, hic est qui uerbum audit, et sollicitudo seculi istius et fallacia diuitiarum suffocat uerbum, et sine fructu efficitur. Qui ergo in terram bonam seminatus est, hic est qui audit uerbum et intelligit, et fructum affert: et facit aliud quidem centesimum, aliud autem sexagesimum, aliud uero tricesimum. Hec autem expositio breuis ualde et plana est: que fortasse sine arte, et confusa, a grammaticis esse putabitur; quoniam et semen, et ipsum hominem in quem seminatur ita permiscet, ut nunc semen, nunc ipsum hominem  seminatum dicat. In quo etiam apparet euangelistas non tantum artis grammatice regulis, quantum sententiis ueritatis simplici sermone deseruisse. Quamuis Deus unus idemque seminator sit et hominum et uerbi: prius enim omnipotens Deus seminauit homines, deinde uero Euangelii uerba seminauit in homines. Ille enim homo secus uiam seminatus est, qui uerbum audiens non intelligit, id est intelligere contemnit. Sed quid mirum, si hi tales uerba Dei intelligere et facere contemnunt, qui iuxta uiam perditionis et mortis sedentes, malignis  spiritibus seruiunt et opediunt? uerbum igitur quod seminatur in eos, facile a diabolo rapitur, et a uitiis solito itinere inde transeuntibus conculcatur. Ille autem homo super petrosa est seminatus, qui facile perit, et adeo separatur, quoniam fidei et caritatis radicibus non firmatur. Semen ergo quod in eum cadit et cito nascitur et cito siccatur, quoniam non habet fidei et uirtutum humorem quo nutriatur. Ille uero homo inter spinas seminatus est, cui diuitie et uoluptates dominantur  : semen itaque quod in eum seminatur, sine fructu efficitur, quoniam ipsis diuitiis et uoluptatibus suffocatur. Hec enim non corporis, sed anime spine sunt, quia, etsi ad tempus carnem oblectant, animam tamen in eternum pungunt et cruciant. In eo  quoque diuites et uoluptuosi inter spinas iacere uidentur, quod cura et sollicitudine semper premuntur et punguntur. At uero ille homo in bonam terram seminatus est, qui fide, scientia, et bona operatione semper fructificat: semen igitur quod in eum cadit affert fructum et centesimum, et sexagesimum, et tricesimum. Hoc autem Euangelista non exposuit: nobis igitur exponendum reliquit. Quidam enim centesimum fructum uirginibus; sexagesimum autem continentibus; tricesimum uero bonis coniugatis attribuunt  . Bonum est itaque coniugium; sed melior continentia, optima uero uirginitas. Ferunt autem et illi fructum centesimum, qui, contemptis omnibus que mundi sunt, soli diuine contemplationi uacant. Sexagesimum uero qui,  predicando et baptizando, Domino seruiunt. Tricesimum autem qui, audiendo et credendo fidei, obediunt. Magnus igitur fructus est obedire et credere, maior autem predicare et baptizare, maximus uero celesti contemplationi uacare  . Quoniam autem omnes homines in huius mundi amplissimum agrum uenientes, uitiis et malignis spiritibus, carnis quoque uoluptatibus, cunctisque concupiscentiis tentandi traduntur, non immerito et secus uiam, et super petrosa, et inter spinas seminari dicuntur. Terra enim bona est, sed aliunde corrupta, bonitatis nomen amisit. In eis igitur proprium nomen seruat, in quibus uitiis et corruptioni non seruit. Illa itaque terra fert fructum bonum, que bona persistit  in bono: que autem a bonitate recedit, aut secus uiam iacet, et 70 a transeuntibus calcatur, aut petrosa est, et humorem non habet, aut spinosa, et uoluptatum aculeis horrescit.

LIII. Aliam parabolam proposuit illis dicens  : Simile factum est regnum celorum homini qui seminauit bonum semen in agro suo.Cum autem dormirent homines, uenit inimicus eius et super seminauit zizania in medio tritici, et abiit. Cum autem herbam  et fructum fecisset, tunc apparuerunt et zizania. Accedentes autem serui patrisfamilias dixerunt ei: Domine, nonne bonum semen seminasti in agro tuo? Unde ergo habet zizania? Et ait illis: Inimicus homo hoc fecit. Serui autem dixerunt ei: uis, imus, et colligimus ea? Et ait: Non, ne forte colligentes zizania, eradicetis simul cum eis et triticum. Sinite autem utraque crescere usque ad messem, et in tempore messis dicam messoribus: Colligite prius zizania; et alligate ea fasciculis ad comburendum,  triticum autem congregate in horreum meum. Tunc dimissis turbis uenit in domum, et accesserunt ad eum discipuli eius, dicentes: Edissere nobis parabolam zizaniorum agri. Qui respondens ait: Qui seminat bonum semen, est Filius hominis: ager autem, est mundus: bonum uero semen, hi sunt filii regni zizania autem, filii sunt nequam: inimicus autem qui seminauit ea, est diabolus: messis uero, consummatio seculi est: messores autem, angeli sunt. Sicut ergo colliguntur zizania et comburuntur, sic erit in consummatione seculi. Mittet Filius hominis angelos suos et colligent de regno eius omnia scandala, et eos qui faciunt iniquitatem, et mittent eos in caminum ignis: ibi erit fletus et stridor dentium. Tunc iusti fulgebunt, sicut sol, in regno Patris eorum: qui  habet aures audiendi audiat. Et ego quidem aliud his superaddere timeo, ne, dum lucem illuminare uelim, potius obscurem. Illud autem ualde considerandum est quod Dominus ante messionis tempus, zizania a tritico separare interdicit, ne forte simul cum eis et triticum eradicetur. Ibi enim tolerandi sunt mali, ubi si commoueantur, in magnum periculum ueniunt boni. Ubi enim fides non perit, melius est eorum uitiosos mores et actus tolerare, quam eos irritando, Ecclesie pacem et quietem soluere. Admoneantur igitur, non expellantur; sunt enim qui facilius monitis uincantur quam minis. Illa igitur zizania maneant inter triticum, que sine tritici eradicatione euelli non possunt. In omnibus  enim est habenda discretio, neque omnes uno modo habere oportet  .

LIu. Aliam parabolam proposuit eis, dicens: Simile est regnum celorum grano sinapis, quod accipiens homo seminauit in agro suo;quod minimum quidem est omnibus seminibus. Cum autem creuerit, maius est omnibus oleribus, et fit arbor; ita ut uolucres celi ueniant, et habitent in ramis eius. Talis enim a principio fuit Ecclesia, que nunc regnum celorum appellatur, ad compartionem aliorum regnorum; quale est granum sinapis ad similitudinem aliorum granorum. Minimum est enim cunctis seminibus, que frequenti usu seminari solent ab hominibus; crescens autem fit ceteris oleribus maius, quod ipso uisu probari potest. Similiter autem et Ecclesia  ab uno uel a paucis incipiens, in infinitam creuit multitudinem. Unde et per Psalmistam Dominus ait: »Annuntiaui et locutus sum, multiplicati sunt super numerum .« Itemque: »Mihi  autem nimis honorificati sunt amici tui, Deus, nimis confortatus est principatus eorum: dinumerabo eos, et super arenam multiplicabuntur .«

Lu. Aliam parabolam locutus est eis: Simile est regnum celorum fermento, quod acceptum mulier abscondit in farine satis tribus, donec fermentatum est totum.Hec autem parabola eadem est que superior. Sicut enim minimum granum sinapis in arborem crescit, ita et modicum fermenti magnam farine massam uiuificat et crescere facit. Fermentum enim hoc loco non corruptionem, sed uiuificationem operatur; regnum uero celorum, Ecclesia est  : mulier autem, Dei sapientia: tria uero sata farine, tres mundi partes, Asia scilicet, Africa et Europa. Mulier igitur, id est Dei sapientia accepit  fermentum, id est primitiuam Ecclesiam, et abscondit in farine satis tribus, dicens discipulis suis: »Ite in uniuersum mundum, predicate Euangelium omni creature .« Ex his enim totum pene mundum iam fermentatum et uiuificatum in Ecclesie corpus creuisse uidemus. »Hec omnia locutus est iehsu in parabolis ad turbas, et sine parabolis non loquebatur eis: ut adimpleretur quod dictum erat per Prophetam dicentem: »Aperiam in parabolis os meum: eructabo abscondita a constitutione mundi .« Est autem parabola similitudo, in qua aliud dicitur, et aliud rationabiliter intelligitur.

71 LuI. Simile est regnum celorum thesauro abscondito in agro, quem qui inuenit homo abscondit, et pre gaudio illius uadit, et uendit uniuersa que habet, et emit agrum illum  .Regnum celorum hoc in loco celestem patriam dicit  : que merito thesauro in agro abscondito comparatur, quoniam eius  diuitie nondum omnibus manifeste apparent. Inuenitur tamen etsi non ad plenum; quoniam sanctorum doctrina, et predicatione, qualis quantusue sit magna ex parte declaratur. Hunc enim thesaurum, Christo Domino predicante, sancti apostoli inuenerunt, et pre gaudio illius uenditis omnibus, eum emerunt. »Si uis, inquit Dominus, perfectus esse, uade, uende omnia que habes, et da pauperibus, et sequere me, et habebis thesaurum in celo .« Sic igitur ager iste cum suo thesauro perfectissime emitur: hunc autem thesaurum ille abscondit, qui cognito qualis sit, corde retinet, mente diligit, eiusque nullo modo obliuiscitur: illud enim abscondimus, quod charum habemus, et amittere timemus.

LuII.Iterum simile est regnum celorum homini negotiatori querenti bonas margaritas:inuenta autem una pretiosa margarita, abiit, et uendidit uniuersa que habuit, et emit eam. Hec autem similitudo, et ea que superius dicta est, pene idem significant  , preter hoc quod regnum celorum non celestis patria sicut ibi, sed sancta Ecclesia intelligitur: quod uero ibi thesaurus dicitur, hic margarita uocatur. Simile est igitur regnum celorum, id est sancta Ecclesia, homini negotiatori, quoniam sicut ille unius margarite desiderio omnia uendidit, et eam emit; ita et ista pro amore patrie celestis et eterne felicitatis, non solum ea que habuit uendidit, uerum etiam se ipsam seruituti subiugauit, ut eam emere et possidere ualeat. Callidus enim negotiator est qui ex  his que diu possidere non potest, tale aliquid emit quod nunquam amittere timeat, et in quo uniuersa possideat.

LuIII. Iterum simile est regnum celorum sagene misse in mare, et ex omni genere piscium congreganti.Quam, cum impleta esset, educentes, et secus littus sedentes, elegerunt bonos in uasa, malos autem foras miserunt. Merito enim regnum celorum, id est sancta Ecclesia, sagene  simile dicitur: quia et piscatoribus commissa est; et in aquis baptismatis quotidie innumerabiles pisces concludit et capit: de quibus ipse Dominus suis discipulis ait: »uenite post me, et faciam uos fieri piscatores hominum .« Hanc autem sagenam tunc in  mare Dominus misit, quando eisdem discipulis precepit, dicens: »Ite, docete omnes gentes, baptizantes eos in nomine Patris et Filii et Spiritus sancti  .« Mare enim uocetur mundus iste: de quo Psalmista: »Hoc mare, inquit, magnum et spatiosum; illic reptilia  quorum non est numerus .« Congregauit autem hec sagena ex omni genere piscium, quoniam sancta Ecclesia ad fidem uocauit, et in sinu suo collegit ex omni genere hominum. Ibi enim simul sunt Iudei et Greci, Latini et barbari, diuites et pauperes, sapientes et insipientes, frumentum et zizania, granum et palea, iusti simul et peccatores. Nondum autem impleta est; adhuc pisces ingrediuntur, adhuc homines baptizantur: implebitur uero, quando plenitudo gentium in eam introierit, et quando Isrel saluus fiet. Tunc igitur eam educentes, et secus littus sedentes, bonos pisces eligent, malos autem foras proiicient. Littus namque maris, finis est seculi: hoc autem ipse Dominus exponens, ait: Sic erit in consummatione seculi: exibunt angeli et separabunt  malos de medio iustorum, et mittent eos in caminum ignis; ibi erit fletus et stridor dentium. Caminus iste infernus est, in quo neque uermis moritur; neque ignis exstinguitur: in fletu uero et dentium stridore, doloris nimietatem et penarum intolerantiam significat. Intellexistis hec omnia? Dicunt ei: Etiam. Ait illis: Ideo omnis scriba doctus in regno celorum similis est homini patrifamilias, qui profert de thesauro suo noua et uetera. Ac si diceret: Illis in parabolis locutus sum, et non intellexerunt, uobis autem parabolas ipsas exposui et intellexistis. Et illis quidem quia adhuc ueteres sunt, protuli uetera; uobis autem quia noui estis, et noua et uetera; illis prophetarum consuetudine; uobis doctoris et magistri more locutus sum. Sic igitur loquimini, sic  docete: hanc loquendi regulam tenete. Aliter enim in regno celorum; aliter in conuentu Scribarum et Phariseorum; aliter in Ecclesia; et aliter in Synagoga loqui oportet. 72 Ideo omnis scriba doctus in regno celorum. Omnis Ecclesie doctor et predicator, si sapiens est, si doctus est, similis est homini patrifamilias, qui profert de thesauro suo, de diuitiis pectoris sui, de scientia cordis sui noua et uetera. Synagoge Scribe, quia docti non sunt, proferunt uetera, Ecclesie uero Scribe, quia docti sunt, et noua proferunt et uetera  : illi solam litteram, isti et litteram sequuntur et spiritum: istis denique datum est nosse mysterium regni Dei, illis autem non est datum; ut uidentes non uideant, et audientes non  intelligant  .

LIX. Et factum est, cum consummasset iehsu parabolas istas, transiit inde. Et ueniens in patriam suam, docebat eos in Synagogis eorum, ita ut mirarentur, et dicerent: Unde huic sapientia hec et uirtutes? Patriam suam, ciuitatem dicit Nazareth, in qua mater eius habitabat; in qua et ipse nutritus fuerat. Mirabantur uero omnes, qui eum audiebant, eiusque uirtutes uidebant recordantes quoniam inter eos conuersatus, nec litteras didicisset, nec tale aliquid aliquando fecisset. Dicebant ergo: Unde huic sapientia hec et uirtutes? Hoc enim dicunt, quia nesciunt eum esse Dei uirtutem, et Dei sapientiam. uerumtamen non facile patet, unde sit sapientia sapientie, et uirtus uirtuti. Nonne hic est fabri filius? Est utique filius fabri, sed non illius cuius uos putatis. Bonus faber Ioseph, sed melior ille qui fabricatus est auroram et solem, cuius iste est filius  . Nonne mater eius dicitur Maria? Matrem quidem cognoscitis, sed Patrem ignoratis. Qui enim Filium  non cognoscit, neque Patrem cognoscit. Unde ipse ait: »Qui uidet me, uidet et Patrem .« Sed neque matrem eius bene cognoscitis, dum filium Ioseph eum esse putatis; mater enim eius, uirgo est. Dicite ergo: Nonne mater eius dicitur uirgo Maria? Sic enim nos eam uocamus: et fratres eius Iacob et Ioseph, et Simon et Iudas, et sorores eius nonne omnes apud nos sunt? Unde ergo huic omnia ista? Et scandalizabantur in eo. Fratres enim eius atque sorores, nepotes matris eius dicunt: Mos est enim diuine Scripture fratrum uel sororum filios fratres uocare  . iehsu autem dixit eis, non est propheta sine honore, nisi in patria sua et in domo sua. Ubique enim honoratur Christus, ubicunque uirtutem et potentiam suam in signis et miraculis  reuelare dignatus est; soli uero Iudei eum inhonorant, cum quibus ad tempus conuersatus est. Et non fecit ibi uirtutes multas, propter incredulitatem illorum. Unde et Marcus dicit: »Et non potuit ibi facere uirtutes multas  .« Quare non potuit? Quia noluit. Quare noluit? Propter incredulitatem illorum. Poterat enim Dominus, si uoluisset, etiam incredulos sanare, sed in salute corporis anime sanitatem significabat. Anima enim, nisi per fidem, neque sanari neque saluari potest, quoniam eius salutem in fide Deus constituit, dicens: »Qui crediderit et baptizatus fuerit, saluus erit. Qui uero non crediderit condemnabitur .« Immutabilis enim Dominus ita quedam constituit, ut iam omnino mutari  non possent.

LX.[CAP. XIu.] In illo tempore audiuit Herodes tetrarcha famam Iesu, et ait pueris suis: Hic est Ioannes Baptista; ipse surrexit a mortuis, et ideo uirtutes operantur in eo  Cuius opinionis beatus  Ioannes Baptista fuerit, et quam sanctus ab omnibus habebatur, satis manifeste his uerbis declaratur. Omnes enim, ut in alio Euangelio legitur, existimabant de Ioanne, ne forte ipse esset Christus. Audiens igitur Herodes uirtutes quas Dominus operabatur, neque credens aliquem alium esse preter Ioannem, qui talia facere potuisset, putabat eum resurrexisse a mortuis; unde et maioribus sumptis uirtutibus ea operaretur. Hinc autem euangelista narrat qualiter uirum sanctum Herodes impius interfecerit: Herodes enim tenuit Ioannem, et alligauit eum, et posuit in carcerem, propter Herodiadem uxorem fratris sui. Dicebat enim illi Ioannes: Non licet tibi habere eam; non enim licet fratri, sicut lex dicit, fratris sui uxorem accipere, nisi ad suscitandum semen fratris sui,  si tamen sine liberis defunctus fuerit. Iste autem non ad fratris semen suscitandum, sed ad libidinis uoluptatem exercendam, Philippi fratris sui adhuc etiam uiuentis, ut dicitur, duxit uxorem. Quia igitur beatus Ioannes hoc tantum scelus interdicebat, captus et ligatus, et in carcerem positus est. uolebat autem Herodes eum occidere, sed non audebat, tum quia sciebat eum esse uirum sanctum et iustum, tum etiam quia timebat populum, quoniam sicut prophetam eum habebant. Hac igitur causa, eius mors aliquanto tempore dilata est: die autem natalis Herodis saltauit filia Herodiadis in medio, 73 et placuit Herodi. Quid enim placeat uiro stolido et luxurioso, nisi uana gloria, comessatio, et muliebris saltatio; luxurie uidelicet fomenta et  instrumenta? In eo uero, quod puella non Herodis sed Herodiadis filia dicitur, Philippi filia fuisse monstratur  . Huius autem saltatio placuit Herodi, et nimium placuit: unde cum iuramento pollicitus est ei dare quodcunque postulasset ab eo. Ebrietas enim, stultitie et uanitati coniuncta in tantum hominem precipitat, ut ea que dicit non consideret. Quid enim si puella oculos suos Herodi postulasset? Nunquid eos eruisset et dedisset illi? Si enim non dedisset, poterat eum de periurio appellare. Iurauerat se illi esse daturum, nichilo excepto, quodcunque postulasset ab eo. Et plus quidem illa postulat quam oculos Herodis: non autem illa, sed mater eius impia et adultera per illam; premonita enim a matre sua,  Da mihi, inquit, in disco caput Ioannis Baptiste. Merito enim scriptum est de muliere mala: »Non est malitia super malitia mulieris .« Poterat enim regni medietatem habere si uoluisset: sed hoc pro nichilo ducit: petit caput Ioannis. Et contristatus est rex: propter iusiurandum autem  et eos qui simul recumbebant, iussit dari. Penituit eum iurasse, mentiri timet, uincit uerecundia, facies hominnm erubescit, et iustitie obliuiscitur.  Malum quidem est mendacium; sed peius est homicidium. Multo melius fecit Dauid, qui cum se Nabal occidere iurasset, uictus tamen precibus Abigail, non eum occidit . Ubi igitur sine maiori peccato minus peccatum aliquis euadere non potest, faciat illud quod minus est, ne maius peccatum incurat  . Si enim dixeris quod aliquem hominem innocentem hodie interficies; si eum occideris uerum dicis; si non occideris mentiris: sed melius est eum non occidere et mentiri, quam occidere et uerum dicere. Melius igitur fuerat Herodi de periurio iudicari, quam ut de tanto homicidio damnaretur. Misit igitur et decollauit eum in carcere; et allatum est caput eius in disco, et datum est puelle; et puella attulit matri sue. O impietas!  o crudelitas! Iustus decollatur, fit caput eius pretium saltationis; in disco affertur, conuiuantibus apponitur: magnum quidem ferculum, sed ad uidendum horribile. Et accedentes discipuli eius tulerunt corpus eius, et sepelierunt illud; et uenientes nuntiauerunt Iesu  . Quod cum audisset iehsu, secessit inde in nauicula in locum desertum seorsum: Et cum audissent turbe, secule sunt eum pedestres de ciuitatibus. Et exiens uidit turbam multam et misertus est eis; et curauit languidos eorum. Plana transcurrimus, ut in his que difficiliora sunt immoremur

LXI. uespere autem facto, accesserunt ad eum discipuli eius, dicentes: Desertus est locus, et hora iam preteriit: dimitte turbas, ut euntes in castella emant sibi escas.iehsu autem dixit eis: Non habent  necesse ire; date illis uos manducare. uespere enim Dominus turbas reficit, quia nouissima hora, et ultima etate predicare cepit. Unde Ioannes ait: »Filioli, nouissima hora est ;« et Apostolus: »Nos sumus, in quos fines seculorum deuenerunt .« Hoc autem agit in deserto, id est in populo siluestri et indomito, indisciplinato et indocto. De quo Psalmista ait: »In terra deserta et inuia et inaquosa, sic in sancto apparui tibi, ut uiderem uirtutem tuam, et gloriam tuam .« In hoc deserto et Ioannes Baptista predicabat, dicens: »Ego uox clamantis in deserto, parate uiam Domino . »Si autem discipuli eius scirent hoc quod Dominus facturus  erat, sicut sciebat mater eius ad nuptias inuitata, nequaquam ei dixissent: Dimitte turbas, ut euntes in castella emant sibi escas; illa enim spiritu Dei plena, iam futura prenoscens dicebat: uinum non habent , quoniam sciebat filium suum nouum uinum ibi esse daturum. Sed quid ait Dominus? Date illis uos manducare. Responderunt ei: Non habemus hic nisi quinque panes et duos pisces. uides igitur quia nondum Christi discipuli intelligebant  quid duo pisces et quinque panes significarent: ideoque tante turbe putabant non posse sufficere, quod uniuerso mundo sufficiebat. Quinque enim panes, quinque sunt libri Moysis  ; in quibus si spiritualiter intelligantur, totum et Nouum et uetus Testamentum plenissime continetur: quorum quidem diuitie cunctis hominibus ad manducandum sufficiunt: semper enim crescunt sicut et isti panes, et qui plus comedit plus abundat. Duo uero pisces, intellectus et memoria sunt: sine his enim panes isti neque comedi, neque in uentre anime retineri ualent: talis enim cibus intellectu comeditur, et memoria retinetur. Igitur nec panes sine piscibus, nec pisces sine panibus saporem habent. Quid enim legere uales, si non intelligas? Quid uero 74 intelligere,  si id quod intelligis memorie non commendes? Comedamus igitur panes, comedamus et pisces: legamus, et intelligamus, et ea que intelligimus memoria retineamus: qui enim aliter agunt, uenit diabolus et tollit uerbum de corde eorum, ne credentes salui fiant. Iussit igitur Dominus panes illos sibi afferri, et cum fecisset turbam discumbere supra fenum, acceptis quinque panibus et duobus piscibus, aspiciens in celum, benedixit, et fregit, et dedit discipulis panes: discipuli autem turbis. Ecce Saluator noster supra fenum turbam discumbere facit, quatenus hoc cibo ille se intelligat esse indignum, qui nondum supra fenum discubuit: Propheta enim dicit: »uere fenum est populus: siccatum est fenum et cecidit flos .« Quicunque igitur  es, qui uis saturari de panibus Christi, discumbe prius super fenum, imo prius te ipsum fenum esse cognosce. Non iam luxuriet in te uiriditas carnis; audi Apostolum dicentem: »Mortificate membra, que sunt super terram :« intelligite quia flos et pulchritudo huius uite cito arescit  . Accipiens autem Dominus quinque panes et duos pisces; aspiciens in celum benedixit et fregit et dedit discipulis suis. Magna munera discipulis daturus, prius in celum Dominus aspicit; ut nos intelligamus, quoniam omne datum optimum et omne donum perfectum desursum est descendens a Patre luminum . »Omnis enim sapientia a Domino Deo est, et cum eo fuit semper et est ante euum .« Unde et de se ipso Dominus  ait: »Ego sum panis uiuus, qui de celo descendi .« Illuc igitur Dominus aspicit, unde ueniunt omnia bona. Benedicit autem panes, ut sua benedictione multiplicentur. Sic enim et primis seminibus a principio Dominus benedixit, cuius benedictione semel accepta, usque hodie fructificare non cessant. Et fregit, quod ualde quidem necessarium  erat: quid est enim panes frangere, nisi Scripturarum mysteria reuelare? Ipse enim discipulis sensum aperuit, ut Scripturas intelligerent: ipse eos panes frangere et Scripturas exponere docuit. Hoc est enim quod ait, et dedit discipulis suis: discipuli autem dederunt turbis: ipse enim discipulos suos, discipuli uero nos docuerunt. Unde Apostolus ait: »Ego enim accepi a Domino quod et tradidi uobis .« Nos quoque hos panes aliis frangimus, quos a Christi discipulis fractos accepimus, eosque quotidie turbis apponimus, dum hec sacri Euangelii uerba exponimus. Et manducauerunt omnes et staturati sunt. Manducantium autem fuit numerus quinque millia uirorum, exceptis mulieribus et paruulis: non sunt panes nisi quinque, manducantes  autem plus millibus quinque. Illi manducant, panes crescunt; certamen fit inter panes et homines. Illi sufficiunt, isti deficiunt: nisi enim manducare homines cessassent, fortasse in infinitum panes creuissent. Sic igitur et cibus spiritualis, sic panis utriusque Testamenti, quanto plus comeditur, tanto amplius crescit. Nonne uides quomodo panis iste mihi quoque in faucibus crescit? Pauca enim uerba sunt, que exponuntur, que si quis comedendi auidus, et ruminandi ualidus, qui et dentes fortiores et stomachum saniorem haberet, ruminare adhuc et plus frangere uoluisset, niul as adhuc delicias ex his parare sibi potuisset. Sequitur: Et sustulerunt reliquias, duodecim cophinos fragmentorum plenos. ualde enim plures sunt reliquie  panum, quam fuissent ipsi panes: duodecim enim sunt cophini reliquiarum; panes uero omnes antequam manducarentur infra unum cophinum poni potuissent. Si quis autem ista miratur, miretur et cetera omnia que Dominus operatur. Quid enim fecit Deus quod mirabile non sit  ? Celum et terram fecit, mirabile est: homines et cuncta animalia creauit, et hoc mirabile. Sed nunquid illud quoque mirabile non est, quod ex pauco semine per singulos annos tanta nobis horrea replet? Quid? quod terre humor cum idem sit, in unaquaque arbore uel herba mutat saporem? Et cum secundum se neque dulcis neque amarus sentiatur; in aliis tamen dulcis et in aliis amarus inuenitur. Sic igitur quere per singula, et nichil inuenies quod non sit  mirabile. Noli autem ista mirari, sed potius illum mirare, qui hec et alia omnia tam admiranda creauit. Illud quoque considerandum est, quia tot sunt cophini quot et apostoli: unusquisque enim apostolorum ex istorum quinque panum fragmentis cophinum sue mentis repleuit, ut haberet unde sibi commissum populum reficere posset  . uide  modo in hoc uno cophino beati Matthei euangeliste; quem ante nostre mentis oculos effudit, quante delicie contineantur: quem de piscibus quoque multum suscepisse dubitare 75 non possumus, cum tam bene hec omnia intellexerit, et intellecta memorie commendauerit. Similiter autem et beatus Ioannes cophinum suum ex his panibus impleuit, qui eos hordeaceos fuisse describit. uere utique hordeacei erant, et ad comedendum insuaues et difficiles: ideoque Dominus eos fregit, et pisces eis addidit, cum quibus facilius comedi potuissent.

LXII.  Et statim iussit discipulos ascendere in nauiculam et precedere eum trans fretum donec dimitteret turbas.In hoc enim passionem suam significasse uidetur, quia eo relicto, discipulis fugientibus,  ipse solus inter Iudeorum turbas remaneret: ait enim  : »Si me queritis, sinite hos abire.« Sed quia in nauiculam ascendere et per maris periculosum iter discipulos ire iubet, eos quoque in illa tanta perturbatione securos non fuisse ostenditur. Et dimissa turba ascendit in montem solus orare. Turbam enim Dominus dimisit, et in montem ascendit, quando relictis Iudeis ad celos rediit, et solus quidem, quia nemo corporaliter cum eo iuit. Ibi uero orat, quia, ut Apostolus ait  , pro nobis ad Patrem interpellat. uespere autem facto solus erat ibi, nauicula uero in medio mari iactabatur fluctibus, erat enim contrarius uentus. Ex eo autem tempore Iudeorum populo uesperum fuit, ex quo Christus Sol iustitie de hoc mundo recessit: eo enim nascente  lux orta est eis, eo uero moriente, tenebre facte sunt eis. Quod autem nauicula in medio mari fluctibus iactabatur, hoc significabat, quod post Christi ascensionem sancta Ecclesia in hoc mundo multa aduersa esset passura. Unde et bene dicitur, quia uentus erat ei contrarius: quid enim uentus contrarius, nisi tyrannorum seuiens persecutio? Quarta autem uigilia noctis uenit ad eos ambulans super mare. Quarta enim uigilia ex eo tempore agitur, quo Saluator noster in mundum uenit: prima enim uigilia fuit ab Adam usque ad Moysen; secunda a Moyse usque ad Dauid; tertia a Dauid usque ad Christum  . Prima enim uigilia nimio somno grauata sine lege fuit: secunda legem habuit: tertia prophetas: quarta Euangelium. Quarta igitur uigilia uenit ad eos, quia magis  in hac quam in aliis omnibus seruos suos Dominus uisitare dignatur. Ambulat autem super mare, quia totus ei subiectus est mundus. Et uidentes eum super mare ambulantem turbati sunt, dicentes, quia phantasma  est, et pre timore clamauerunt. Clamor enim confusus et inordinatus eos timore nimio indicat fuisse turbatos. Statimque iehsu locutus est eis, dicens: Habete fiduciam; ego sum, nolite timere. Sic enim et Moysi Dominus ait: »Ego sum qui sum. Sic dices filiis Isrel: Qui est, misit me ad uos .« uel ideo fortasse dixit, Ego sum, ut eum quis esset agnoscerent, audita uoce quam cognitam habebant: sepe enim alicuius uocem a longe audientes, quis sit, confestim agnoscimus, etsi eum non uideamus. Respondens autem Petrus dixit: Domine, si tu es, iube me uenire ad te super aquas. At ipse ait: ueni. Ubique enim beatus Petrus feruentissime fidei fuisse monstratur  . Neque enim profundissimo pelago sese crederet, nisi fidem certissimam  de Domino haberet: sciebat enim Saluatorem nostrum omnia posse, et nichil minus in mari quam in terra potestatem eum habere credebat. uerumtamen quod Petrus super mare graditur, non solum magistro, uerum etiam discipulis mundus iste subiectus esse monstratur. Quamuis propter hereticos ita fieri oportebat, qui Christum Dominum eo quod super mare ambulauerat, non uerum, sed phantasticum corpus habuisse postea dicebant: uincuntur enim isti, dum beatum quoque Petrum super mare ambulasse audiunt, quem utique uerum corpus habuisse non dubitant. Et descendens Petrus de nauicula ambulabat super aquam, ut ueniret ad Iesum. uidens uero uentum ualidum timuit, et cum cepisset mergi clamauit dicens: Domine, saluum me fac; et continuo  iehsu extendens manum apprehendit eum; et ait illi: Modice fidei, quare dubitasti? Hoc enim facto beatus Petrus ea que sibi futura erant iam ex tunc significabat. In Christi namque passione, quasi super aquas confidenter ambulabat, cum diceret: »Et si omnes scandalizati fuerint, ego nunquam scandalizabor .« uidens uero uentum ualidum timuit, quia, cum Dominus a Iudeis teneretur, ipse quoque simul cum aliis discipulis fugit. Mersus est autem quando negauit: deinde uero clamauit dicens: Domine, saluum me fac, quando egressus foras fleuit amare: ipsum enim flere, clamare luit. Sed continuo iehsu extendens manum apprehendit eum, quando uoce angelica eum consolando, et quodammodo ad se trahendo dictum est mulieribus: »Ite, dicite discipulis  eius et Petro, quia precedet uos in Galileam :« in eo enim 76 quod proprio nomine eum uocauit, quasi manu apprehensum tremebundum et iam perire timentem ad spem gratie  eum eleuauit. In his autem Ecclesie quoque prospera et aduersa significari possunt: que quidem aliquando mergi, aliquando uero exsurgere uidetur. Et cum ascendissent in nauiculam, cessauit uentus. Non est autem intelligendum, ut tunc iehsu in nauiculam ascendisset  ; prius enim uenit Capharnaum, ibique multa in synagoga locutus est, que Ioannes quidem scribit, Mattheus uero et Marcus pretermittunt. Dicit enim Ioannes, quia uoluerunt eum discipuli in nauiculam suscipere, sed statim fuit nauis ad terram ad quam ibant, id est Capharnaum: unde manifestum est eum tunc in nauiculam non ascendisse. Iusserat enim Dominus, ut superius dictum est, ut discipuli sui eum precederent; qui cum uenissent Capharnaum, ibique eum non inuenissent,  flectentes iterum ad eum reuertebantur: et tunc quidem apparuit eis Dominus ambulans super mare. Et expletis omnibus que modo in hoc Euangelio dicta sunt, postquam ea locutus est, que Ioannes narrat usque ad illum locum in quo dicitur: Hec autem locutus est iehsu in Synagoga docens in Capharnaum, redierunt ad nauem; et cum ascendissent in nauiculam, cessauit uentus. Nondum enim uentus cessauerat, nec mare a suo feruore quieuerat, sed sicut in nocte, ita et in die, eisdem adhuc fluctibus agitabatur: ut autem iehsu ascendit in nauicuram, mox uentus cessauit: Qui autem in nauicula erant, uiso tanto miraculo stupentes uenerunt et adorauerunt eum dicentes; uere Filius Dei es: Marcus uero eos redarguit, et oblitos et excecatos dicit,  quod ex hoc stupentes admirarentur, qui preterita die tam magnum miraculum in quinque panibus Dominum fecisse cognouerant: unde et ait  : Non enim intellexerant de panibus. Si enim de panum miraculo recordarentur, iam non erat, ut de maris sedati miraculo mirarentur. Et cum transfretassent, uenerunt in terram Genezareth et applicuerunt. Cumque egressi essent de naui, continuo cognouerunt eum. Hoc autem Mattheus manifestius dicit: uidetur enim Marcus dicere, quod discipuli eum non cognouerint, donec de naui egrederentur. Sed non est ita: non enim hoc de discipulis dicitur, sed de hominibus regionis illius, qui statim eum cognouerunt, et undique infirmos suos ei ad sanandum obtulerunt. Et hoc est quod Mattheus ait: Et cum cognouissent  eum uiri loci illius, miserunt in uniuersam regionem illam, et obtulerunt ei omnes male habentes: et rogabant eum ut uel fimbriam uestimenti eius tangerent: et quicunque tetigerant salui facti sunt. Oremus autem et nos Dominum, ut in nauiculam pectoris nostri  ascendere dignetur, et superbie uentositatem et uitiorum insurgentium procellas quiescere faciat  . Ascendat etiam in nauiculam suam, id est in sanctam Ecclesiam  , et se ibi esse manifestat. qui ibi quodammodo non esse uidetur, dum tanto eam persecutionum turbine patitur agitari; et imperet uentis et fiat tranquillitas magna. Quod autem ait: Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes, ut eos sanaret; quid aliud significat, nisi quia uiri sancti qui Deum cognoscere meruerunt, pro aliorum peccatis orare, et alios Deo commendare et offerre debent? Sed quid est Christi uestimenti fimbriam tangere  ? Aliud enim est tangere Christum, aliud uestimenta Christi. Thomas  enim Christum tangens dicebat: »Dominus meus et Deus meus :« Philippus uero uestimenta tangebat et non Christum, cum diceret: »Domine, ostende nobis Patrem, et sufficit nobis .« Propinquius igitur Thomas Christum tangebat, quam Philippus: unde et illi dicitur: »Quia uidisti me, credidisti;« huic autem: »Non credis quia ego in Patre et Pater in me est? Qui uidet me, uidet et Patrem.« Ille igitur iam uidisse et credidisse, iste uero nondum bene uidisse, uel credidisse dicitur. Illi igitur tangunt Christum, qui in eum perfecte credentes, catholice fidei ueritatem cognoscunt. Illi uero tangunt uestimenta Christi, qui quamuis intelligere non ualeant, credunt tamen quod eis a uiris catholicis predicatur. Tanto itaque  unusquisque longius tangit Christum, quanto minus intelligit et cognoscit Christum. Omnes tamen sanantur, qui uel fimbriam uestimenti eius tangunt, quoniam »omnis qui crediderit et baptizatus fuerit, saluus erit .«

LXIII. [CAP. Xu.] Tunc accesserunt ad eum ab Hierosolymis Scribe et Pharisei, dicentes: Quare discipuli tui transgrediuntur traditionem seniorum?Non enim lauant manus suas, cum panem manducant. Seniorum namque traditiones, non prophetarum dicta, sed maiorum consuetudines uocantur: quibus docentur et manus et 77 urceos et calices et omnia uasa frequenter lauare, semperque munda et nitida habere  . His autem Iudei magis quam legi et prophetis obedientes erant. Habebant autem et alias  multas traditiones, et consuetudines, que etiam legi et prophetis contrarie erant; de quibus Dominus subsequenter eos redarguens ait: Quare et uos transgredimini preceptum Dei propter traditionem uestram? Nam Deus dixit: Honora patrem et matrem: et qui  maledixerit patri uel matri, morte moriatur. uos autem dicitis: Quicunque dixerit patri uel matri: Munus quodcunque est ex me, tibi proderit, et non honorificabit patrem suum, aut matrem suam, et irritum fecistis mandatum Dei propter traditionem uestram. Hoc autem Marcus euangelista aliquanto planius dicere uidetur: ait enim : uos autem dicitis: Si dixerit homo patri aut matri: Donum quodcunque est ex me, tibi profuerit; et ultra non dimittitis eum quidquam facere patri suo aut matri, rescindentes uerbum Dei. Quod tale est ac si diceret: Deus parentes honorare precipit; uos autem male honorem interpretantes, parentes suos filios inhonorare docetis: dicitis enim hoc parentibus ad honorem sufficere, si uerbis et ratione a filiis honorentur;  quoniam Moyses eos quidem honorare precipit, sed quomodo honorentur non precipit. Et hoc agentes, non dimittitis eos quidquam ultra facere parentibus suis, quoniam male a uobis instructi, uanis uerbis eos consolantur, ut sic eos honorare uideantur. Honor enim in diuina Scriptura magis in obsequiis quam in uerbis intelligitur; secundum illud: »Honora Dominum de tua substantia ;« et Apostolus: »Honora uiduas, que uere uidue sunt .« Unde et homines dicere solent: Ille et ille bene me honorauit, si illum in domum suam suscepit, et libenter ei seruiuit, et affluenter necessaria ministrauit. Tali igitur honore parentes nostros honorare debemus: per hec autem intelligere datur, quod Scribe et  Pharisei suis utilitatibus prouidentes, a parentum seruitio filios retraherent, et ad templi seruitia et munera et sacrificia offerenda eos inuitarent. Quibus cum illi se id minime facere posse responderent, quoniam pauperes suos parentes de suis facultatibus eos sustentare oporteret, dicebant magis Deo obtemperandum esse quam hominibus. At illi e contra; Cur igitur Deus parentes honorare precepit? quibus illi: Nemo melius parentes suos honorat, quam ille, qui pro se et pro illis munera Domino offert: qui igitur bene parentes suos cupit honorare, dicat patri et matri sue: Munus quodcunque est ex me, non mihi tantum, sed et tibi proderit. Sicut pro me, ita et pro te munera offero: omnis mea oblatio, non mea tantum, sed et tua est. Hoc autem parentes  cum audirent, magis uolebant fame torqueri, quam talia munera impedire. Hoc igitur ingenio Scribe et Pharisei et parentes fame cruciabant, et filios suis facultatibus spoliabant. Et hoc est quod ait: Et ultra non dimittitis eum quidquam facere patri suo aut matri, rescindentes uerbum Dei. uerbum enim Dei rescindunt, qui illud tam male interpretantur.  Mala interpretatio, qua homo decipitur, misericordia tollitur, et auaritia nutritur. Nihil ultra parentibus faciunt: omnia eis offerunt que parentibus dare debuerant. Peccant equidem illi qui sic suos parentes honorant, sed plus peccant qui sic eos honorare docent  . Hypocrite, bene prophetauit de uobis Isaias, dicens: Populus hic labiis me honorat, cor autem eorum longe est a me. Sine causa autem colunt me, docentes doctrinas et mandata hominum; isti enim sunt de quibus dicitur: »Qui loquuntur pacem cum proximo suo, mala autem sunt in cordibus eorum .« Sine causa autem Deum colunt, quia nullam de seruitio suo retributionem suscipient; Deus enim non uerba sed corda attendit. Redarguit autem eos, quia legis et prophetarum  precepta relinquentes, hominum doctrinas et mandata docebant: ea scilicet que seniorum traditiones uocabant. Et conuocatis ad se turbis dixit eis: Audite et intelligite: non quod intrat in os coinquinat hominem, sed quod procedit ex ore, hoc coinquinat hominem. uos, inquit, audite et intelligite, quoniam isti audire quidem uolunt, sed intelligere nolunt: exeecauit enim eos malitia eorum. Tunc accedentes discipuli eius, dixerunt ei: Scis quia Pharisei audito hoc uerbo scandalizati sunt? At ille respondens ait: Omnis plantatio, quam non plantauit Pater meus celestis, eradicabitur. Omnis igitur plantatio philosophorum, omnis plantatio hereticorum, omnis plantatio Scribarum et Phariseorum, quecunque contra Deum est, contra ueritatem est, contra  iustitiam est, eradicabitur. Que enim plantatio contra hec non est, etiamsi ab illis fiat, illorum tamen non est. Plantat autem Deus plantationem suam, non solum per bonos, 78 uerum etiam per malos: unde etiam eorumdem Scribarum et Phariseorum plantationem alibi Dominus commendat dicens: »Super cathedram Moysi sederunt Scribe et Pharisei; quecunque dixerint uobis, facite .« Non tamen simpliciter quecunque, sed illa tantum omnia que Moysi cathedre doctrineque conueniant: talis enim doctrina et plantatio et illorum est, quia per eos fit; et illorum non est, quia eorum traditio non est: omnis enim doctrina si bona est, a quocunque fiat, Dei est. Sinite illos, ceci sunt et duces cecorum: cecus enim si ceco ducatum prestet,  ambo in foueam cadunt. Hec enim cecitas non corporis sed cordis est: cecus enim est, qui errorem sequitur, et ueritatem non intelligit, quoniam lumen mentis, intellectus est. In foueam autem cadunt qui in infernum descendunt. Respondens autem Petrus, dixit ei: Edissere nobis parabolam istam. At ille dixit: Adhuc et uos sine intellectu estis? Erant  enim apostoli sine intellectu, dum ea in parabolis dicta esse putabant, que non in parabolis, sed plano sermone Dominus dixerat: unde et illi merito redarguuntur, qui ea que ad litteram intelligi debent, allegorice exponere conantur. None intelligitis, quia omne quod in os intrat, in uentrem uadit, et in secessum emittitur? Manifestum est enim quod cibus in uentre digeritur, eiusque pars ad corpus nutriendum per membra diffunditur  : alia uero pars que corpori necessaria non est, in secessum emittitur. Unde etiam uigilanter dictum est omne et non totum: si enim totum dixisset, non esset uerum; non enim totum quod in uentrem uadit, in secessum emittitur. Aliud est enim totum, et aliud omne; si enim dicas: Omnis homo corporeus  est, uerum dicis; si uero dicas: Totus homo corporeus est, uerum non dicis, quoniam anima cum sit pars hominis incorporea est. Sic igitur omne quod in uentrem uadit in secessum emittitur, non totum tamen quod in uentrem uadit in secessum emittitur. Omnia enim que ad corpus nutriendum in uentrem uadunt, etiamsi minima sint, et digestionem et egestionem suscipiunt: que autem procedunt de ore, de corde exeunt, et ea coinquinant hominem. Taceant igitur philosophi, qui mentem et rationem, memoriam et intellectum in cerebro esse confirmant. Qui enim fecit hominem, ipse scit quid in unaquaque hominis parte posuerit: ipse enim scrutatur renes et corda. Sed dicunt: Si hec in corde et non in capite sunt, quare capitis egritudine amittuntur,  et eiusdem bona ualetudine recuperantur? Cur insanis et phreneticis ut ad mentem redeant, capiti et non cordi medicamen apponitur? eis enim qui talia patiuntur, pene omnis cura non cordi sed capiti adhibetur. Sciant autem isti, mentem et rationem, memoriam et intellectum principaliter et proprie in corde sedem habere  , que sicut capitis infirmitate aliquando impediuntur, ita et eiusdem sanitate conualescunt. Scimus enim uisum in oculo esse, cui si manum opponas, mox uisus tollitur, si manum tollas, uisus recipitur; sed nunquid idcirco non in oculos, sed in manu uisum esse dicis, quia eius impedimento uisus tollitur? Sic igitur ratio, quamuis capitis impedimento tollatur, non in capite tamen, sed in corde esse credatur. Calor enim naturalis, qui  pulsuum uehiculo per totum corpus ex corde diffunditur, in infirmo capite, aliqua re nobis incognita, aliquando corrumpitur, cuius corruptione postquam cor tangitur, et mens et ratio in eo obscuratur. Unde fit ut, sanato capite, corruptio tollatur, et mens et ratio reuertatur. Sequitur: De corde enim  exeunt cogitationes male, homicidia, adulteria, fornicationes, furta, falsa testimonia, blasphemie: hec sunt que coinquinant hominem. De corde enim exeunt. quia in corde generantur, ibique sedem habent: siue enim hominis adinuentione, siue diabolica persuasione ibi fiant, de corde tamen ea exire non dubium est. Hec autem coinquinant hominem; hec hominem a Deo separant, et abominabilem faciunt. »Non lotis autem manibus manducare, non coinquinat hominem:« Manducare autem non lotis manibus, rusticitas est, non peccatum.

LXIu.  Et egressus inde iehsu secessit in partes Turi et Sidonis: et ecce mulier Chananea a finibus illis egressa clamauit dicens: Miserere mei, Domine fili Dauid; filia mea male a demonio uexatur. Qui non respondit ei uerbum. Et accedentes discipuli eius rogabant eum dicentes: Dimitte eam, quia clamat post nos. Ipse autem respondens ait: Non sum missus nisi ad oues que perierunt domus Isrel. Hec est igitur causa, cur clamantem mulierem 79 Deus non exaudit: hec est causa, cur misericordia non miseretur: hec est causa, cur ille qui in principio erat uerbum, quamuis multa uerba mulier multiplicet, non tamen respondit ei uerbum. Non sum, inquit, missus, nisi ad oues que perierunt domus Isrel. Quid est igitur quod Propheta ait: »Erit radix Iesse, et qui exsurget regere gentes, in eum gentes sperabunt?  Si non es missus nisi ad oues que perierunt domus Isrel, quid est quod tibi a Patre dicitur: »Postula  a me et dabo tibi gentes hereditatem tuam et possessionem tuam terminos terre?«  Itemque, si non es missus nisi ad oues que perierunt domus Isrel, quid est quod in Isaia tibi Pater loquitur dicens: »Parum est ut sis mihi seruus ad suscitandas tribus Iacob, et ad feces Isrel conuertendas. Ecce dedi te in lucem gentium, ut sis salus mea usque ad extremum terre?«  Hoc enim testimonio magis ad gentes quam ad Isrel missus esse uideris. Parum enim uidetur Patri, et merito quidem parum, ut qui ei equalis es, pro tam uili pretio eius seruus sis, homo fias, seruilem formam suscipias, si tantum tribus Iacob, et feces Isrel conuertere et uocare uenisti. Pater dicit: Ecce dedi te in lucem gentium, ut sis salus mea usque ad  extremum terre; et tu dicis, Non sum missus nisi ad oues que perierunt domus Isrel? Contraria hec esse uidentur: contraria tamen non sunt. Missus est enim Dominus ad oues que perierunt domus Isrel, ut eas uocaret, eas sanaret, eas predicaret, et ad fidem eas conuerteret; et hoc per se. Missus  est etiam ad gentes uocandas, sanandas, predicandas, et ad fidem conuertendas; sed hoc per discipulos suos, et non per se. Missus est denique prius predicare ad Iudeos  , deinde Gentiles: unde et eisdem Iudeis Apostolus ait:  »uobis primum oportuerat predicari uerbum Dei: quia repulistis illud, et indignos uos fecistis eterne uite, ecce conuertimur ad gentes .« Sic igitur et missus, et non missus est Dominus. Audiuimus autem quid mulier Chananea dixerit: audiuimus quid discipulis suis pro ea interpellantibus in itinere Christus responderit: nunc autem uideamus quid etiam domum ueniens egerit. Marcus enim euangelista, qui omnia hec, que in itinere dicta sunt, pretermittit, cetera que sequuntur, non in  uia, sed in domo facta fuisse describit: ait enim:  Et inde surgens abiit in fines Tyri et Sidonis: et ingressus domum, neminem uoluit scire, et non potuit latere. Mulier autem statim, ut audiuit de eo, cuius habebat filia spiritum immundum, intrauit, et procidit ad pedes eius: erat enim mulier gentilis Syrophenissa genere. Quia enim non erat missus nisi ad oues que perierunt domus Isrel, ideo clamanti mulieri nichil in uia respondit. Insuper et domum ingressus, neminem scire uoluit, et tamen latere non potuit. Sed quare nominem scire uoluit? Quia omnes illi Gentiles erant: Gentilibus autem nondum reuelari uolebat. Quare ergo latere non potuit? inconueniens enim esse uidetur, ut ille qui omnia potest, latere uelit, et latere non possit. Non igitur sic est accipiendum,  quasi latere uoluisset, et latere non potuisset; simplici enim sermone hoc in loco utitur euangelista. Quid est enim, neminem uoluit scire, nisi quia precepit discipulis, ut eum ibi esse nemini dicerent? Neque enim hoc aliter discipuli intelligerent, nisi ipse eis, ne eum manifestarent preciperet. Sciri igitur uoluit, et quia uoluit, latere non potuit. Similiter autem de eodem ipso alibi quoque dicitur: quia ipse se finxit longius ire , cum utique ire longius noluisset. Latere igitur nolebat, domum tamen ingressus se latere uelle ostendebat; quia nondum tempus aduenerat quo gentili populo predicandus erat. Mulier autem que post eum in uia clamauerat, postquam eum inter discipulos non inuenit, interrogans ubi esset, ut audiuit de eo,  statim domum intrauit, et procidit ad pedes eius. Sed quid dixit? Domine, adiuua me. Qui respondens ait: Non est bonum sumere panem filiorum, et mittere canibus. Misera misericordiam sequitur, repulsa  non erubescit, domum ingreditur, importuna clamat, Saluatorem adorat, et iam tandem responsum audire meretur. Probat eam Dominus, an patientiam habeat, an humilitatem teneat, canem eam uocat, canem se illa esse fatetur. Non est, inquit, bonum sumere panem filiorum et mittere canibus. Dicit illa: Etiam, Domine: canis ego sum, de populo gentili, de genere Chananeo, non sum digna pane filiorum, non sum digna beneficio sanctorum. Sed quia canis sum, porrige mihi micas: Nam et catelli edunt de micis que cadunt de mensa dominorum suorum. Docet nos mulier ista qualiter orare debeamus. Euangelium non legerat, et sicut Euangelium precipit, orat  . Scriptum est 80 enim:  Petite et accipietis, querite et inuenietis, pulsate  et aperietur uobis. Tunc respondens iehsu ait illi: O mulier, magna est fides tua: fiat tibi sicut uis. Cum improbitate panem petisti, propter improbitatem tuam dabuntur tibi quotquot habes necessarios. uade, quia sana est filia tua: et sanata est filia eius ex illa hora. Oremus igitur et nos Dominum ut sanet filias nostras; oremus ut sanet, et a peccatis liberet animas nostras. Illa enim anima uexatur a demonio, que peccare non cessat, et in crimine perseuerat. Que si bene conuersa fuerit, et de Christi misericordia non desperauerit, dicetur ei a piissimo Domino: Fiat tibi sicut uis, et sanabitur ex illa hora; quia peccator quacunque hora conuersus fuerit et ingemuerit, uita uiuet et non morietur.

LXu. Et cum transisset inde iehsu, uenit secus mare Galilee: et ascendens in montem, sedebat ibi.Et accesserunt ad eum turbe multe habentes secum mutos, cecos, claudos, debiles, et alios multos, et proiecerunt eos ad pedes eius, et curauit eos, ita ut turbe mirarentur uidentes mutos loquentes, claudos ambulantes, et cecos uidentes; et magnificabant Deum Isrel. Merito enim iehsu in montem ascendit, tanta et talia miracula facturus, ut in monte eius potestatis altitudo, et in miraculis eius diuinitatis uirtus appareat.

LXuI. iehsu autem conuocatis discipulis suis dixit: Misereor turbe, quia iam triduo perseuerant mecum, et non habent quod manducent. Tres enim dies, tria seculi tempora sunt: ante legem scilicet, sub lege,  et sub gratia  . Tribus igitur diebus turbe cum Domino perseuerant, quia totis his tribus temporibus uiri sancti, Spiritu Dei pleni, in Christum credunt, Christum exspectant, eiusque panibus et doctrina  magno desiderio refici cupiunt: et non habebant quod manducarent, quia panis uiuus qui de celo descendit, nondum eis appositus fuerat; nondum Leo de tribu Iuda librum aperuerat, neque septem eius signacula soluerat. Tertio igitur die, id est hoc tertio sue Incarnationis tempore turbas reficit, neque ulterius eas fame perire patitur. Unde et dicit, et dimittere eos ieiunos nolo, ne deficiant in uia. Omnes enim in uia sumus, omnes ad patriam tendimus. De hac uia Psalmista ait: »uiam mandatorum tuorum cucurri ;« itemque: »Beati immaculati in uia, qui ambulant in lege Domini .« In hac autem uia deficiunt ieiuni; per hanc uiam currere non possunt, qui Christi pane non sunt refecti: presertim si de  longe uenerunt; longe est enim a peccatoribus salus : sicut enim hec uia breuis et facilis est bonis, ita longa et difficilis est malis. Et dicunt ei discipuli: Unde ergo nobis in deserto panes tantos, ut saturemus turbam tantam? Fortasse immemores erant Christi discipuli, quod Dominus ex quinque panibus quinque millia hominum iam superius satiauerat. Et ait illis iehsu: Quot panes habetis? At illi dixerunt, Septem, et paucos pisciculos. Septem enim panes, septem gratie sunt Spiritus sancti: pauci uero pisciculi pauci libri Noui Testamenti  . ualde enim pauci sunt libri Noui Testamenti ad ueteris Testamenti comparationem: isti tamen pauci si illis septem panibus coniungantur, cunctis hominibus ad animarum refectionem sufficiunt: sine  illis enim neque comedi possunt, neque saturitatem uel fortitudinem comedentibus tribuunt. Sunt enim septem illi panes, sapientia et intellectus, consilium et fortitudo, scientia et pietas et timor Domini. Sed quis sine sapientia sapiat? quis sine intelligentia intelligat? quis sine consilio prouidus? quis sine fortitudine fortis? quis denique sine scientia sciens, sine pietate pius, et sine Dei timore fidelis? Non igitur hi pisces sine illis panibus comedi possunt. Et merito pisces, libri isti dicuntur, quoniam in uiuo fonte natant; de quo scriptum est: »Quoniam apud te est fons uite, et in lumine tuo uidebimus lumen. Et precepit turbe, ut discumberent super terram .« Super terram enim discumbunt, quicunque terram et puluerem se esse cognoscunt.  Unde et dicitur  : »Quid superbis, puluis et cinis?« Et accipiens iehsu septem panes et pisces, gratias agens, fregit et dedit discipulis suis. Frangit autem Dominus, et panes et pisces, quoniam prout uult, et sancti Spiritus gratias unicuique tribuit, et profunda sanctarum Scripturarum mysteria pandit.  Sed quibus dat, nisi discipulis suis? Quibus hec predicanda largitur, nisi episcopis et sacerdotibus? Isti enim sunt quos »constituit Dominus super familiam suam, ut dent illi cibum in tempore.« Isti ceteros pascunt: isti pane diuini eloquii totam Ecclesie turbam reficiunt. Et comederunt omnes et saturati sunt. Comedamus igitur et nos, ut saturemur: legamus, ut intelligamus; hunc enim cibum qui plus comedit, plus 81 comedere appetit. Hic cibus mentem exhilarat, et stomachum non grauat. Quanto plus comeditur, tanto amplius crescit. Unde et subditur, et quod superfuit de fragmentis, tulerunt septem sportas plenas. Plura sunt fragmenta quam panes; quia plures sunt qui nunc fragmenta suscipiunt, quam illi qui tunc  illos panes et pisces comederunt  . Nonne uides, quanta librorum uolumina ex his quatuor Euangeliis multiplicata sunt? Sed quid per septem sportas, nisi septem Ecclesie significantur, per quas omnes alie Ecclesie intelliguntur? Unde et Ioannes euangelista septem Ecclesiis scribit. Unde et Isaias ait: »Apprehendent septem mulieres uirum unum in die illa, dicentes: Panem nostrum comedemus ;« panem nobis modo datum, panem quo replete et refecte sumus; et quasi dicerent: Nos enim sumus ille septem sporte, quas plenas fragmentis olim in deserto apostoli sustulerunt; quia igitur panem habemus, panem nostrum comedemus. Erant autem qui manducauerunt quatuor millia hominum, extra paruulos et mulieres. Quare autem paruuli et  mulieres non numerantur, nisi quia in Dei populo computari digni non sunt, qui uel paruulos in stultitia et fatuitate, uel mulieres in mollitie et debilitate imitantur. Unde Apostolus: »Nolite, inquit, paruuli effici sensibus, sed malitia paruuli estote .«

LXuII.  Et dimissa turba ascendit in nauiculam, et uenit in fines Magedda.Marcus enim dicit: quia »ascendens nauem cum discipulis suis, uenit in partes Dalmanutha .« Unde uel proxima sibi loca, uel binomium eiusdem loci  , uel alterum nomen generale prouincie; et alterum proprium ipsius loci intelligere oportet  . [CAP. XuI.] Et accesserunt ad eum Pharisei et Sadducei tentantes, et rogauerunt eum, ut signum de celis ostenderet  eis. Quid est enim quod isti signum de celis uidere uolunt? An fortasse non credunt Saluatorem nostrum in celis habere potestatem, qui tot et talia signa in terris operatur? hoc enim in terris agere non posset, si in celis potestatem non habuisset. At ille respondens ait eis: Facto uespere dicitis:  Serenum erit, rubicundum est enim celum; et mane: Hodie tempestas, rutilat enim triste celum. Faciem ergo celi diiudicare nostis, signa autem temporum non potestis scire? Ac si dicat: In aliis oculos apertos habetis, in me autem ceci estis. Quid est enim signa temporum, nisi signa que in temporibus fiunt? uidetis uestris temporibus signa fieri, que nullis aliis temporibus facta sunt, et adhuc tamen signa queritis; et uidentes non uidetis? De hoc autem Lucas sic ait: »Dum uideritis nubem orientem ab occasu statim dicitis, Nimbus uenit, et ita fiet; et cum austrum flantem, dicitis quia estus erit, et fit. Hypocrite, faciem celi et terre nostis probare ;« hoc autem tempus quomodo non probatis? Quid autem et a uobis ipsis non iudicatis quod  iustum est? Si enim iudicarent quod iustum est, dicerent utique hunc esse Dei Filium, in cuius tempore fieri cuncta uidebant, que de Christo prophete predixerant. Non mirum, si euangeliste idem non dicunt, quia non omnes omnia scribunt. Scribit enim Lucas quod pretermittit Mattheus; scribit et Mattheus quod Lucas pretermittit: sic et in aliis. Nemo 'tamen dubitet Christum Dominum nostrum omnia diuisse, que uel omnes uel singuli narrant. Sequitur: Generatio mala et adultera signum querit, et signum non dabitur ei ni i signum Ione. De signo namque Ione satis superius dictum est. Et relictis illis abiit. Et cum uenissent discipuli eius trans fretum, obliti sunt panes accipere. Qui dixit illis: Intuemini et cauete a fermento Phariseorum et  Sadduceorum. At illi cogitabant inter se dicentes: quia panes non accepimus. Dixit eis: quid cogitatis inter uos modice fidei, quia panes non habetis? Nondum intelligitis, neque recordamini quinque panum in quinque millia hominum, et quot cophinos sumpsistis: Neque septem panes in quatuor millia hominum, et quot sportas sumpsistis. Quare non intelligitis, quia non de pane dixi uobis? cauete a fermento Phariseorum et Sadduceorum. Sic enim redarguisse, docere fuit; unde et subditur: Tunc intellexerunt quia non dixerit cauendum a fermento panum, sed a doctrina Phariseorum et Sadduceorum; fermentum enim doctrina uocatur, quia sicut modicum fermentum totam massam corrumpit, ita modicum heretice  doctrine totam fidem commaculat  .

LXuIII. uenit autem iehsu in partes Cesaree Philippi, et interrogabat discipulos suos dicens: Quem dicunt homines 82 esse filium hominis?Interrogat Dominus discipulos suos, quam opinionem de eo homines  habeant, et quem cum esse putent; non quod diuersas uulgi sententias ignoret, sed ut eos ueritatem instruat, et doceat. At illi dixerunt: Alii Ioannem Baptistam; alii autem Eliam; alii uero Ieremiam, aut unum ex prophetis. Iam enim Ioannes defunctus erat, qui cum adhuc uiueret, omnes estimabant, ne forte ipse esset Christus. Herodes quoque audiens famam Iesu dixit pueris suis: »Hic est Ioannes Baptista, et ipse surrexit a mortuis .« Stultissimus populus qui nunc Ioannem, Christum; nunc Christum, Ioannem esse putabat. Stultissimus, inquam, qui dum uidet prophetas, eos persequitur et uituperat; post mortem uero eos ueneratur et monumenta eis edificat; neque tales ulterius nasci posse arbitrantur, quales illi fuerant,  quos ipsi occiderant. Unde uidentes Ioannem, non Ioannem sed Christum uel Eliam uel aliquem alium precedentium prophetarum eum esse putabant. Similiter autem et Christum uidentes, Christum non esse credebant. Sciebant enim eum esse uenturum, sed quia eum uidebant, credere non poterant. Quid enim, si Eliam uel Ieremiam isti uidissent? non utique eis credidissent; uiderunt enim eos patres eorum; eis tamen credere noluerunt. Dicit illis iehsu: uos autem quem me esse dicitis? Hec est, inquit, sententia populi: sic de me loquuntur qui me non cognoscunt, non me dicunt esse, quod sum; dicunt me esse quod non sum: prius Ioannem Christum esse dicunt: iam neque me, neque Ioannem putant esse Christum: uos autem quem me esse dicitis?  Nunquid et uos eamdem opinionem habetis? Respondens Simon Petrus dixit: Tu es Christus Filius Dei uiui. Decuerat enim hoc Petrum respondisse; quatenus ipse esset princeps apostolorum  . Sed uideamus quid responderit Petrus. Dicit enim Christus: Quem dicunt homines esse filium hominis; dicit Petrus: Tu es Christus Filius Dei uiui. Ille de homine interrogat; iste Dei Filium hominis filium esse dicit. Ille igitur qui est Filius Dei uiui, idem ipse est et filius hominis. Unde et beata uirgo Maria Theotocos uocatur, id est Deum et hominem pariens  : quod quia Nestorius confiteri noluit, ab Ecclesia expulsus et damnatus est. Respondens autem iehsu dixit ei: Beatus es Simon Bariona quia caro et  sanguis non reuelauit tibi, sed Pater meus qui est in celis. Beatus, inquit, es Simon Bariona: Simon filius columbe; Bariona enim filius columbe interpretatur  . Sed quare columbe filius Petrus dicitur? Que est ista columba? Legimus enim, in specte  columbe Spiritum S. super Christum Dominum apparuisse. Huius igitur columbe filius est, qui tam sanum tamque spiritualem sensum habet. Ut enim Dominus ait: Quod natum est ex carne, caro est; et quod natum est ex spiritu, spiritus est . Unde et subditur; Quia caro et sanguis non reuelauit tibi, sed Pater meus qui est in celis. Non est hec scientia carnalis, non est hec fides carnis et sanguinis; non parentes tui uel caro tua ista te docuerunt, sed Pater meus qui est in celis  . Sic enim et Apostolus dicit : quia non acquieuit carni et sanguini, sed uenit Ierosolymam uidere Petrum. Et ego dico tibi, quia tu es Petrus, et super hanc petram edificabo Ecclesiam meam. Tu dicis, et uerum dicis, quia ego sum Christus Filius Dei uiui:  et ego dico tibi, quia tu es Petrus, fide fortis, et doctrina stabilis. Nisi enim in hoc nomine fortitudinem et stabilitatem Christus intellexisset, non ea que sequuntur protinus addidisset, dicens; et super hanc petram edificabo Ecclesiam meam. Si Petrum non intelligis, petram respice: petra autem erat Christus. Sic igitur a petra Petrus, sicut a Christo Christianus  . uideamus itaque quid sit et super hanc petram edificabo Ecclesiam meam. Super hanc petram, quam tu modo in fidei fundamentum posuisti; super hanc fidem, quam tu modo docuisti, dicens: Tu es Christus, Filius Dei uiui; super hanc petram et super hanc fidem edificabo Ecclesiam meam. Huic enim sententie Apostolus concordans,  ait: »Fundamentum aliud nemo potest ponere preter id quod positum est, quod est Christus iehsu .« Ac si dicat: Non est aliud fundamentum, nisi illa petra quam Petrus posuit in fundamentum, cum diceret: Tu es Christus, Filius Dei uiui: super hanc autem petram edificatur tota Ecclesia Dei  . Et porte inferi non preualebunt 83 aduersus eam. »Qui enim ceciderit super hunc lapidem confringetur; super quem uero ceciderit  lapis iste, conteret eum.« Tanto enim impetu, tantaque fortitudine hec petra fertur, ut muros conterat, portas comminuat, et nulla uirtus uel fortitudo ei resistere ualeat. Sed si uis et aliter intelligere portas inferi, cognosce prius portas celi. Porte namque celi apostoli sunt, episcopi et sacerdotes, et alii quorum doctrina et exemplis celi palatium fidelium anime ingrediuntur. Sunt igitur e contra porte inferi, Iudei, et heretici, omnesque seductores, et fidei catholice corruptores: per hos enim infidelium anime in infernum intrant, et in tenebras demerguntur. Et isti quidem contra hanc petram, et aduersus Ecclesiam, que super eam edificata est, preualere non poterunt. Et tibi dabo claues regni celorum. Hoc enim quod principaliter Petro  dicitur, ceteris quoque apostolis dictum esse intelligi debet: et non tantum apostolis, uerum etiam episcopis et sacerdotibus. Istis enim et claues et potestas a Domino data est, ut non solum Ecclesiam, sed et celos aliis aperiant. Et quodcunque ligaueris super terram, erit ligatum et in celis: et quodcunque solueris super terram, erit solutum et in celis. Hoc episcopi audiant, de munere gaudeant, de potestate non superbiant. Si enim sic ligauerint ut Petrus, quidquid ligauerint ligatum erit; et quidquid soluerint solutum erit. Imitentur igitur illum in discretione et iustitia, quem imitari uolunt in ligandi atque soluendi potestate. Si enim aliter egerint non erit ratum quod egerint  Ideo  enim hec soli Petro dicta sunt, quia nemo fidelior, nemo iustior, nemo discretior, et nemo melior erat, cui hec uerba dici potuissent. Ideo illi soli dicta sunt, ut omnes alii se in illo quasi in speculo uideant, sic uiuendo, sic agendo, sic ligando, sic soluendo, et a pace et concordia non recedendo. uerumtamen, sicut prelati si iniuste ligant, ligandi potestate se ipsos priuant, ita et subiecti etiam, si iniuste ligati sint, si tamen se ligatos esse paruipendant,  ipsa sua superbia se ipsos arctius ligant. Desiderent igitur solui etiam illi qui sic ligantur, spondeant satisfactionem, quam si prelatus recipere noluerit, tunc sciant se esse solutos. Tunc precepit discipulis suis ut nemini dicerent quia ipse esset Christus. uult enim Dominus ut suo tempore omnia dicantur et fiant: nondum enim tempus aduenerat, quo discipulorum preconio manifestandus erat  . Exinde cepit iehsu dicere discipulis suis, quia oportet eum ire Ierosolymam; et multa pati a senioribus et scribis, et principibus sacerdotum, et occidi et tertia die resurgere. Quod enim Dominus discipulis futura predicit, et se sponte pati ostendit, et eorum fidem confirmat: secundum quod ipse alibi ait: »Et nunc dico uobis prinsquam fiat, ut cum  factum fuerit, credatis .« Et assumens eum Petrus, cepit increpare illum dicens; absit a te, Domine; non erit tibi hoc. Qui conuersus dixit Petro: uade post me, Satanas, scandalum es mihi; quia non sapis ea que Dei sunt, sed que hominum. uade, inquit, post me; sequere et imitare me; ut sicut ego morior pro te, ita et tu moriaris propter me  . Noli mihi esse contrarius, noli mee uoluntati resistere, noli diuinis consiliis obuiare. Sic enim oportet fieri, quia sic est ante tempora predestinatum, et a prophetis prenuntiatum. Hoc est enim quod alibi ait: »O stulti et tardi corde ad credendum in omnibus que locuti sunt prophete: nonne sic oportuit pati Christum et resurgere a mortuis, et ita intrare in gloriam suam .« Sapiebat igitur Petrus que hominum sunt, quia humanum consilium dabat, sed non saplebat que Dei sunt, quia hec secreta diuini consilii quibus homo redimeretur, ignorabat.

LXIX. Tunc iehsu dixit discipulis suis. Si quis uult post me uenire, abneget 84 semetipsum.Debet enim unusquisque homo negare seipsum, non quod homo sit, non quod fidelis et Christianus sit: sed si idololatra fuit, si infidelis, si adulter et fornicator, si cupidus et auarus, talem se esse neget, talem se non esse ostendat. Ostendat autem non uoce, sed operatione: dicat cum Apostolo: »uiuo autem iam non ego, uiuit uero in me Christus .« uiuebat enim Apostolus, sed non ipse, uiuebat non Saulus, sed Paulus: negauerat igitur se ipsum,  multum iam differens a seipso. Sequitur: Et tollat crucem suam et sequatur me. Crucem enim suam tollit, qui carnem suam cum uitiis et concupiscentiis  cruciat, et affligit. Sed quia non sufficit crucem tollere, ideo mox subdidit dicens, et sequatur me  . Qui enim Deum non sequitur, ei quidem neque crucem tollere, neque carnem affligere prodest. Unde Apostolus: »Si tradidero corpus meum ita ut ardeam, caritatem autem non habuero, nichil mihi prodest .« Et Dominus de his qui omnia opera sua faciunt, ut uideantur ab hominibus, quamuis multum ieiunent et carnem crucient et affligant, dicit tamen quia receperunt mercedem suam . Non prodest igitur Iudeo, non prodest hypocrite et heretico crucem portare. Quare? quia non sequuntur Christum: Christum enim sequitur qui eum imitatur. uis sequi Christum? Esto humilis, patiens et misericors;  esto sine odio et simulatione; sis Deo obediens et proximum diligens. Hac enim uia Christus incedit per hanc igitur ambula, si uis eum sequi. Nisi enim per hanc ambulaueris, eum non sequeris, etiamsi sequi uidearis. Multi enim diabolum sequuntur, qui Christum sequi uidentur. Qui enim uoluerit animam suam saluam facere, perdet eam. Quis igitur saluabit animam suam, si ille eam perdit, qui eam saluare contendit? Que est ista anima quam perdere debemus? Ista enim anima, hec uita presens est: qui igitur alterius uite oblitus, hanc solam presentem uitam diligit; et hanc quidem perdet, et aliam non habebit. Qui autem perdiderit animam suam propter me, inueniet eam. Beati itaque martyres qui hanc uitam perdiderunt, et animas suas usque ad mortem  non dilexerunt, isti enim inuenient uitam, non qualemcunque sed eternam uitam. Quid enim prodest homini si mundum uniuersum lucretur, anime uero sue detrimentum patiatur? Quid enim prodest Romanorum principibus mundum ad tempus possedisse, et pro animarum salute nichil egisse, cum illorum cadauera in puluerem reuertantur, et anime in inferno torqueantur? Si enim diceretur tibi: Sis toto hoc mense diues et potens, facias quidquid uelis, utere carnis uoluptatibus sicut placet, ea tamen conditione, ut tibi oculi eruantur, omne solatium tollatur, et toto tempore uite tue in fame et siti, in omni cruciatu et omni miseria uiuas: nunquid illud tale bonum hoc tenore susciperes? Et quidem tota hec uita presens, nec mensis est, nec unius  diei, uel hore spatium, ad illius eterne infelicitatis comparationem: cui miserie neque finis est, neque pena similis inuenitur  . Aut quam dabit homo  commutationem pro anima sua? Nulla enim commutatio est, nullum pretium est, quo saluari anima possit, nisi fides et penitentia: si enim sine his de hac uita exierit, iam nullo pretio ulterius redimi potest. Unde Psalmista ait: »Qui confidunt in uirtute sua, et in multitudine diuitiarum suarum gloriantur. Frater non redimet, redimet homo: non dabit Deo placationem suam, et pretium redemptionis anime sue .« Ideoque laborabit in eternum, et uiuet in tormentis usque in finem. Filius enim hominis uenturus est in gloria Patris sui cum angelis suis, et tunc reddet unicuique  secundum opus eius. uenit enim prius humilis, ut iudicaretur filius hominis; ueniet autem iterum sublimis et excelsus in gloria et honore et maiestate  paterna, ut iudicet mundum, et reddat unicuique secundum opera sua. Deus enim manifestus ueniet, Deus noster, et non silebit . Et quasi aliquis diceret: Utinam illam gloriam aliquando uideamus, subdidit dicens: Amen dico uobis, sunt quidam de hic stantibus, qui non gustabunt mortem donec uideant filium hominis uenientem in regno suo. Si enim de illo regno et de illa gloria hoc intelligamus, in qua modo cum angelis suis se iudicaturum uenire promisit, stare non potest: nemo enim ibi erat, ubi Dominus ista dicebat, qui mortem iam non gustauerit; ipse tamen ad iudicium nondum uenit. Qualiter autem hec intelligi debeant sequentia manifestant.

LXX. [CAP. XuII.]  Et post dies sex assumpsit iehsu Petrum et Iacobum et Ioannem fratrem eius, et ducit illos in montem excelsum seorsum, et transfiguratus est ante eos.Isti igitur sunt de quibus modo 85 dixerat: »Qui non gustabunt mortem, donec uideant filium hominis uenientem in regno suo ;« id est apparentem in uirtute et gloria regni sui. Transfiguratus enim Dominus, talis tunc in monte tribus istis suis discipulis apparuit, qualis post hanc uitam  in regno suo cunctis suis fidelibus apparebit. Sed quare Saluator noster in illam sue claritatis speciem transfigurare se uoluit, nisi ut illius glorie quam predicabat nos redderet certiores? Unde et tres suos discipulos, qui Ecclesie columne alibi uocantur , adesse  uoluit, qui huius tante uisionis testes existerent. Sufficiunt enim isti tres ad hoc testificandum, quia sicut scriptum est, »In ore duorum uel trium testium stabit omne uerbum .« Quis enim non credat quod Petrus, Iacobus, et Ioannes testantur? Recte autem in excelso monte ista fiebant, que postmodum in celis fieri debebant. Fiunt uero post dies sex, quia ut Apostolus ait:  huius uite labore finito qui in sex diebus agitur, relinquitur »sabbatismus, et requies populo Dei .« Multum igitur desiderare debemus, ut hi sex dies transeant, quatenus regem nostrum in suo decore sueque maiestatis gloria uideamus. »Scimus enim, ait Ioannes, quia cum apparuerit, similes ei erimus, quia uidebimus eum sicuti est .« Et resplenduit facies eius sicut sol, uestimenta autem eius facta sunt alba sicut nix. Nihil euangelista sole splendidius, nichil niue candidius inuenire poterat, cui Christi faciem et uestimenta assimilaret  . Nos tamen sole splendidiorem eum esse non dubitamus: non enim creatura Creatori ad plenum similis potest esse. Et ecce apparuit illis Moyses et Elias cum eo loquentes. Sed quare  Moyses et Elias? In Moyse namque legem, in Elia prophetas uidemus  : uident igitur apostoli Moysen et Eliam cum Christo loquentes, uident legem et prophetas ei testimonium dantes. Unde et Habacuc propheta: »In medio duorum animalium cognosceris  .« Usque hodie namque in medio duorum animalium, in medio Moysis et Elie, id est in lege et prophetis Christus cognoscitur et uidetur. Lege libros Moysis, lege prophetarum libros, ibi Christum inuenies, ibi eum cognosces, et uidebis: ibi enim transfiguratur, ibi suis fidelibus eius maiestatis gloria reuelatur. Loquebantur autem isti duo uiri, ut Lucas ait , simul eum Iesu de morte eius, quam in proximo passurus erat in Ierusalem: et fortasse leti, quia uidebant sue redemptionis  totiusque humani generis diem appropinquare. Respondens autem Petrus dixit ad Iesum: Domine, bonum est nos hic esse; si uis, faciamus hic tria tabernacula, tibi unum, Moysi unum, et Elie unum. Cognouit igitur Petrus et Moysen et Eliam, quos nunquam amplius uiderat, quamuis ut alii euangeliste dicunt, quid diceret, ignoraret. Adhuc eo loquente, ecce nubes lucida obumbrauit eos; et ecce uox de nube dicens: Hic est Filius meus dilectus, in quo mihi complacui, ipsum audite. In nube enim Deus apparuit, quia in sua maiestate ab hominibus uideri non potest; sicut ipse ait: »Non me uidebit homo et uiuet .« Possumus autem per hanc nubem diuinam Scripturam significare, que aqua sapientie plena, intelligenti  bus lucida, non intelligentibus obscura apparet. In hac autem nube omnipotens Deus audiri quidem potest, uideri autem et intelligi sicuti est, omnino non potest. Ubique enim eum loquentem audimus, nusquam autem, nisi per speculum et in enigmate, eum uidemus: ipse enim in prophetis, ipse in apostolis loquitur. Unde ipse Dominus ait: »Non enim  uos estis qui loquimini, sed spiritus Patris uestri qui loquitur in uobis .« Nubem igitur uidere possumus, ipsum autem qui in nube loquitur, uidere non possumus. Nam et modo in hac nube sacri Euangelii  eum loquentem audimus, eum tamen non uidemus: cuius enim nisi illius uox est hoc quod iste littere sonant: Hic est filius meus dilectus in quo mihi bene complacui? Bene enim in Filio suo sibi complacuit, qui in hominis creatione sibi displicuit. Unde ipse ait: »Penitet me fecisse hominem .« Hunc autem audire, huic et credere et obedire nos admonet. Cui enim nisi sapientie, iustitie, et ueritati credere debemus? Ipse enim est Dei uirtus, et Dei sapientia: ipse est uia, ueritas, et uita. Et audientes discipuli ceciderunt  in faciem suam, et timuerunt ualde. Quid enim, si speciem eius uidissent, qui eius uocem ferre non potuerunt? Et accessit iehsu, et tetigit eos, dixitque eis: Surgite, nolite timere. Beati illi quos tangit iehsu: beati illi quos salus tangit et uita. Illi enim surgunt, illi sine timore et securi fiunt  . Rogemus igitur eum, ut et nos tangat, et a somno stuporis et 86 insipientie excitet, atque ad se uidendum oculos nobis aperiat. Leuantes autem oculos suos, neminem uiderunt, nisi solum Iesum. Sufficit enim uidere Iesum: sufficit uidere illam lucem, quam qui sequitur non ambulat in tenebris, sed habebit lumen uite. Et descendentibus illis de monte precepit iehsu dicens: Nemini dixeritis uisionem, donec  filius hominis a mortuis resurgat. Conueniens enim erat, ut hec tanta eius gloria tunc primum predicaretur, quando carnis mortalitate exutus, noue resurrectionis gloria et decore indueretur.

LXXI.  Et interrogauerunt eum discipuli dicentes: Quid ergo scribe dicunt quod Eliam oportet primum uenire?Audientes enim discipuli de resurrectione filii hominis, ultimam et generalem resurrectionem intellexerunt; quam quidem propter hec uerba, iam proximam esse arbitrabantur: sed ad hec scribarum dicta repugnabant, qui nisi prius ueniret Elias, eam fieri non posse predicabant. At ille respondens ait eis: Elias quidem uenturus est, et restituet omnia. uerum est, inquit, quod scribe dicunt, quia prius uenturus est Elias, quam illa, de  qua uos intelligitis, resurrectio fiat: et ipse cum uenerit, restituet omnia; quoniam ad eius predicationem,  Iudeorum populus usque ad illud tempus in sua infidelitate persistens, ad Ecclesiam conuertetur et fidei restituetur. Tunc enim et plenitudo gentium intrabit et Isrel saluus fiet. Dico autem uobis, quia Elias iam uenit et non cognouerunt eum, sed fecerunt in eumquecunque uoluerunt: sic et filius hominis passurus est ab eis. uenturus, inquit, est Elias, et iam uenit: et ille quidem qui iam uenit, meam resurrectionem precessit: ille uero qui uenturus est, generalem omnium resurrectionem precedet. His autem uerbis tunc intellexerunt discipuli quia de Ioanne Baptista dixisset eis; dictus est enim. Ioannes Elias, quia preiuit ante Dominum in spiritu et uirtute Elie.

LXXII.  Et cum uenisset ad turbam, accessit ad eum homo genibus ante eum prouolutus dicens: Domine, miserere filio meo, quia lunaticus est et male patitur.Tales enim lunatici dicuntur, quia secundum lune innouationem magis uexantur  . Nam sepe in ignem cadit et crebro in aquam; et obtuli eum discipulis tuis, et non potuerunt curare eum. Respondens iehsu ait: O generatio incredula et peruersa, quousque ero uobiscum, usquequo patiar uos? Tedet iam Dominum cum incredula Iudeorum gente habitare. Unde et alibi ait: Relinquetur uobis domus uestra deserta. Afferte huc illam ad me. Et increpauit illum iehsu, et exiit ab eo demonium, et curatus est puer ex illa hora. . Queret autem fortasse aliquis quid ista significent, quoniam Christi miracula sine aliqua significatione  raro inueniuntur. Potest igitur homo iste Iudeorum populus intelligi, cuius filius spiritus est, qui et anima uocatur: secundum hoc, quod de ipso Domino dicitur, quia inclinato capite tradidit spiritum, id est animam. Rogat igitur homo iste pro filio suo, rogat populus iste pro spiritu et anima sua. Quare? Quia lunaticus est: Stultus enim, ait quidam, ut luna mutatur . Nisi enim Iudei lunatici essent, nequaquam eis Dominus dixisset: »uos ex patre diabolo estis .« uexati itaque a diabolo sepe in ignem inuidie et furoris, et sepe in aquam praue doctrine et erroris mergebantur. Hec autem generatio, qui uult intelligere, quam incredula semper et peruersa fuerit, legat Moysi et prophetarum  libros: et quoniam populum istum neque sacerdos neque leuita sanare potuerunt, ideo hic  dicitur, et obtuli eum discipulis tuis, et non potuerunt curare eum. Oportebat igitur ut eum sanaret Samaritanus. Interrogauit autem Dominus patrem pueri, ut Marcus ait, quantum temporis esset, ex quo illi hoc accidisset, et respondit, »ab infantia:« per quod populus iste semper a primeua etate incredulus et infidelis fuisse intelligitur. Unde Moyses eidem populo ait: »Adhuc uiuente me et ingrediente uobiscum, semper contentiose egistis contra Dominum, quanto magis cum mortuus fuero? .« Tunc accesserunt discipul ad Iesum, et dixerunt ei: Quare nos non potuimus eiicere illum? Dicit illis: Propter incredulitatem uestram. Nondum enim apostoli perfectam fidem habebant  ; ideoque alibi dicunt: »Domine,  87  auge nobis fidem ;« temque: »Neque enim fratres eius credebant in eum : »Unde et Stulti et tardi corde ad credendum :« a Domino uocantur Amen quippe dico uobis, si habueritis fidem sicut granum sinapis, dicetis monti huic: Transi hinc, et transibit, et nichil impossibile erit uobis. Dixit enim superius de grano sinapis, »quia minimum est omnibus seminibus, cum autem creuerit, maius est omnibus oleribus, et fit arbor, ita ut uolucres celi ueniant et habitent in ramis eius .« Hoc autem granum non solum in arbore crescit, sed semen quoque plusquam centesimum et millesimum reddit. Qui igitur habuerit talem fidem, que ita crescat et  multiplicet, semperque fortis et indeficiens perseueret, nichil ei impossibile erit. Unde Apostolus: »Sancti, inquit, per fidem uicerunt regna, operati sunt iustitiam, adepti sunt repromissionem: obturauerunt ora leonum, exstinxerunt impetum ignis, conualuerunt de infirmitate, fortes facti sunt in bello .« Si autem uelis cognoscere quid fides possit, lege et cetera que in eadem Epistola continentur. Sed quid est quod ait: Dicetis monti huic, Transi hinc, et transibit? Quid est monti huic, nisi illi miquo, quem apostoli de supradicto homine nec eiicere nec mouere potuerunt? Quamuis enim propter superbie altitudinem mons diabolus dici possit  , hoc tamen in loco propter ponderis grauitatem qua hunc miserum hominem opprimebat, et a talibus  tantisque uiris moueri non poterat, satis congrue mons uocatur. Hoc autem genus non eiicitur, nisi per orationem et ieiunium. Quamuis, inquit, hic mons et hoc genus demonum per fidem moueatur et eiiciatur, ad hoc tamen agendum et orationes et ieiunia  necessaria sunt. Est igitur hoc magnum et singulare presidium cunctis fidelibus, ut in magnis tentationibus ad orationem et ieiunia confugiant; siquidem illa malignorum spirituum genera his uincuntur et eiiciuntur; que alio modo nec ab ipsis Christi discipulis moueri possunt. Hoc itaque ualde notemus, hoc ualde memorie commendemus, huiusque clausule semper in omnibus tentationibus memores simus. Hoc autem maxime illi audiant, qui in ignem et aquam a diabolo precipitantur, id est  qui spiritu fornicationis, concupiscentie flamma et uoluptate uexantur: luxuria enim et ignis et aqua est; ignis quidem quia accendit: unde per Osee dicitur. »Omnes adulterantes, quasi clibanus succensi sunt a coquente .« Aqua uero,  quia totum hominem effeminat et in mollitiem reoluit.

LXXIII. Conuersantibus autem in Galilea, dixit, illis iehsu: Filius hominis tradendus est in manus hominum, et occident eum, et tertia die resurget.Et contristati sunt uehementer. Hoc autem ut alii euangeliste dicunt, discipuli non intelligebant, et quid significaret interrogare timebant: inde ergo contristati sunt uehementer, per quod datur intelligi, quia prius quidem non intellexerunt, sed postea intelligentes uehementer contristati sunt. Et cum uenissent Capharnaum accesserant qui didrachma accipiebant ud Petrum, et dixerunt ei: Magister uester non soluit didrachma? Ait, etiam; et cum intrasset domum,  preuenit eum iehsu dicens: Quid tibi uidetur Simon, Reges terre a quibus accipiunt tributum et censum, a filiis suis, an ab alienis? Et ille dixit, ab alienis. Dixit illi iehsu: Ergo liberi sunt filii. Si, inquit, reges terre non a filiis suis, sed ab alienis tributa accipiunt; manifestum est quod regum filii ab omni solutione tributi liberi sunt. Quod si filii regum tributa non soluunt, quanto magis ego tributa soluere non debeo, qui illius regis filius sum qui est Rex regum et Dominus dominantium  ? Ut autem non scandalizemus eos, uade ad mare, et mitte hamum, et eum piscem qui primus ascenderit, tolle, et aperto ore eius, inuenies staterem; illum sumens da eis pro me et te. Ecce enim Saluator noster qui tributa soluere non debebat, tamen ne candalum fieret,  tributa persoluit. »ue igitur illi per quem scandalum uenit ;« si tamen sine peccato scandalum euitare potest. Non enim peccat qui sua tribuit: peccat autem qui aliena rapuit. »Cui igitur tributum, tributum; cui uectigal, uectigal; cui timorem,  timorem; cui honorem, honorem .« Apostoli uerba sunt. Melius est enim uiris catholicis et ecclesiasticis indebita dare, quam iniquorum contra Ecclesiam arma concitare, et impios et tyrannos scandalizare. Considerandum est autem quia Saluator noster, et secundum aliud, tributa ab aliis suscipit; et secundum aliud, ipse aliis tributa persoluit. Regis enim filius tributa recipit, hominis autem filius tributa persoluit. Cui enim nisi regis 88 filio pisces maris tributa persoluunt? Unus piscis uocatus est: statim cum tributo affuit. Si omnes uocarentur, simili modo omnes accurrerent  , omnesque sua tributa persoluerent: et quidem multo plures sunt pisces quam homines. uide igitur si uoluisset, quanta a tributariis suis tributa Dominus  suscepisset.

LXXIu. [CAP. XuIII.] In illa hora accesserunt discipuli ad Iesum dicentes: Quis putas maior est in regno celorum?Accesserunt utique discipuli ad Iesum, non loquendo sed cogitando. Audiebat enim Dominus eorum cogitationes non minus quam locutiones; quoniam simili modo in eius auribus utreque sonabant: unde et cogitationibus sepe respondet. Hoc autem ideo premisi, quia alii euangeliste discipulos ad Iesum non accessisse, sed cogitasse, et inter se in uia tractasse dicunt: quis eorum maior esse uideretur  : Et aduocans iehsu paruulum, statuit eum in medio eorum, et dixit: Nisi conuersi fueritis, et efficiamini sicut paruuli, non intrabitis in regnum celorum. Merito paruulum Dominus uocat,  ut eius exemplo instruantur qui maiores uideri uolunt. uidetis, inquit, hunc paruulum? nisi ab hac stulta sublimitate, que uestros animos perturbat, ad huius patientiam et humilitatem conuersi fueritis, et efficiamini sicut paruuli, sine inuidia, sine odio, sine superbia, sine ambitione; non solum maiores in regno celorum non eritis, uerum etiam illuc non intrabitis. Ideo enim diabolus inde eiectus est, quia maior ibi esse uoluit. »Deponit enim Dominus potentes de sede et exaltat humiles .« Quicunque ergo humiliauerit se sicut paruulus iste, hic est maior in regno celorum. Quicunque, inquit, ex uobis plus se humiliauerit, plus exaltabitur et maior fiet: et si ad huius paruuli similitudinem omnes uos humiliaueritis, omnes ibi inter omnes maiores eritis  .  Non igitur ambitio, sed humilitas maiores facit; ille maior qui humilior. Et qui susceperit unum paruulum talem in nomine meo me suscipit. Talem uidelicet non etate, sed conuersione, ut quod isti attulit etas, hoc illi afferat sanctitas et humilitas. Sit igitur humilis et patiens, sit absque odio et  inuidia, sit sine dolo et simulatione, sit sine superbia et ambitione: sine his enim paruuli sunt, sine his et apostoli fuerunt: qualescunque enim prius fuerint, magistri tamen monita non surdis auribus suscipientes, tales postea facti sunt, quales eos fieri monuit. De his igitur paruulis Dominus dicit: Qui susceperit unum paruulum talem in nomine meo, me suscipit. Quid est in nomine meo nisi propter nomen meum, quia Christianus est, quia meus discipulus est, quia meo nomine insignitus est  ? Qui autem hunc in Christi nomine suscipit, non solum suscipit istum, uerum etiam Christum habitantem in isto. Qui autem scandalizauerit unum de pusillis istis, qui in me credunt; expedit ei, ut suspendatur mola asinaria in collo eius, et demergatur in profundum  maris. Multis enim modis scandalizantur homines, multisque modis dicuntur scandala. Quocunque enim modo aliquem offendas, et ad iram et indignationem commoueas, scandalum est: tale autem scandalum non est ad mortem. In fide uero scandalizare aliquem, qualiter Iudei et heretici sepe Ecclesiam scandalizant, ad mortem est. De hoc autem Dominus ait: »Beatus est qui non fuerit scandalizatus in me .« Melius est igitur homini, ut moriatur, et non qualicunque morte, sed illa que magis tremenda esse uidetur, uidelicet ut cum magno lapide in profundum maris demergatur, quam simplicem  aliquem et pusillum in Christum credentem scandalizet, et a fide catholica deuiare faciat. Melius est enim occidi quam occidere; qui  enim occiditur non ideo beatitudine priuatur. Legimus enim quosdam sanctorum martyrum, lapidibus collo ligatis, in profundum maris fuisse demersos: non ideo tamen eos credimus beatitudine esse priuatos, qua priuantur illi, qui aliquem scandalizant. Melius est igitur homini ut in corpore occidatur, quam ut in fide aliquem scandalizet. ue mundo a scandalis. ue illis qui scandala concitant, et qui scandalizantibus credunt: ue hereticis et schismaticis, et his qui illorum sequuntur errores. Necesse est enim ut ueniant scandala. Unde Apostolus ait: »Oportet hereses esse, ut hi qui probati sunt, manifesti fiant .« Quod igitur hereticis et schismaticis fuit ue, hoc uiris catholicis necessarium et utile fuit. Per hoc enim Ecclesie fides magis  claruit; et illi multo amplius nocuissent, si semper occulti latuissent. Necesse igitur fuit bonis, ut uenirent scandala. uerumtamen ue homini illi per quem scandalum uenit. Quamuis enim multa bona ex hoc malo subsecuta sint, ue tamen illi per quem scandalum uenit. Non enim ideo mala faciebat malus, ut bona  uenirent; que si fecisset, non tamen pro se, sed contra 89 se fecisset; sicut et ille de quibus Apostolus ait: »Faciamus mala, ut ueniant bona, quorum damnatio iusta est .« Si autem manus tua uel pes tuus scandalizat te, abscide eum, et proiice abs te. Bonum tibi est ad uitam ingredi debilem uel claudum, quam duas manus, uel duos pedes habentem mitti in ignem eternum Quid enim per manum et pedem intelligamus, nisi amicos et propinquos nostros  , quos uelut propria membra diligimus, qui etiam quasi manus et pedes nobis necessarii sunt? Isti autem si nos in fide scandalizant, et eorum iniqua conuersatione animas nostras perire sentimus, abscidamus eos a nobis et a nostro consortio separemus. Nihil enim est quod contra animam diligere  debeamus: non patrem, non matrem, non fratrem, neque uxorem, uel filios. Melius est enim nobis ut sine his ad uitam intremus, quam ut simul cum eis ad penas et mortem ducamur eternam. Id ipsum autem et per oculum significatur: sic enim dicere solemus de his, qui nobis aliquem ualde amicum et necessarium auferunt: Oculum mihi eruit, pedem mihi abscidit, manum mihi abstulit: non tamen ipsa re, sed quadam rei similitudine. uidete ne contemnatis unum ex his pusillis. De illis pusillis dicit, qui a superba altitudine se humiliantes, patientia et humilitate, pusilli et paruuli sponte sua fiunt. Tales autem contemnendi non sunt: de quibus adhuc subditur: Dico autem uobis quia angeli eorum in celis semper uident faciem Patris mei, qui  in celis est. De angelis enim Apostolus ait, quia sunt administratorii spiritus, in ministerium missi, propter eos qui hereditatem capiunt salutis : uenit enim Filius hominis saluare quod perierat. ualde igitur timendum est ne quis eos scandalizet, et in errorem inducat, pro quibus Dei Filius in mundum ueniens, et carnem suscipiens, semetipsum humiliauit factus obediens usque ad mortem.

LXXu. Quid uobis uidetur: si fuerint alicui centum oues, et errauerit una ex eis, nonne relinquet nonaginta nouem in montibus et uadet querere eam que errauit?Et si contigerit ut inueniat: amen dico uobis quia gaudebit  super eam magis quam supra nonaginta  nouem que non errauerunt. Sic non est uoluntas ante Patrem uestrum qui in celis est, ut pereat unus de pusillis istis. Quis est enim iste qui habet centum oues, nisi idem ipse qui loquitur, iehsu Christus Dominus noster  ? Centum enim oues, tota angelorum et hominum multitudo intelligitur. Ouis enim centesima, homo est, qui non solum decima, uerum etiam decima decime  a Moyse sepe uocatur. Hic autem tunc errauit, quando preceptum Dei transgrediens, pomum uetitum comedit. Pro hac itaque una, nonaginta nouem, id est totam illam angelorum multitudinem, in aliis celorum montibus Dominus dereliquit  , et hanc unam que errauerat, querere uenit: que postquam inuenta est et Christi sanguine redempta, tanta pro  ipsa in celis exsultatio fuit, quanta pro ceteris omnibus prius non fuerat. Hoc autem non ideo factum est, ut plus ceteris ista diligatur, sed quia nulla alia de periculo mortis ad uitam rediit, in qua sui amoris gaudium cetere ostendere potuissent. Quamuis autem ad angelorum numerum, fidelium numerus augeri credatur, homo tamen quasi una ouis inter centum erat, quando unus tantum cum uxore et non plures erant: hec enim una errauit, pro hac de celis Christus descendit  .

LXXuI.  Si autem peccauerit in te frater tuus, uade et corripe eum inter te et ipsum solum. Si te audierit, lucratus eris fratrem tuum.Hec autem apostolis eorumque successoribus, episcopis uidelicet, et sacerdotibus Dominum specialiter dixisse, ex eo maxime  intelligi potest, quod mox ipse in sequentibus ait. Amen dico uobis, quecunque ligaueritis super terram, erunt ligata et in celo, et quecunque solueritis super terram erunt 90 soluta et in celo. Unde et bene dicitur: si peccauerit in te frater tuus: peccat autem in pastorem qui oues affligit: peccat in episcopum qui populo sibi commisso iniuriam facit. Ad hos enim pertinet corripere; ad hos pertinet excommunicare, et de Ecclesia pellere, hoc autem quo ordine faciamus, ipse Dominus nos docuit dicens: uade, et corripe eum inter te et ipsum solum. Si enim hoc faciamus, non est unde frater noster merito  scandalizari debeat, presertim cum  bona suadentes, ueritatem ei dicamus. Qui si nos audierit, nostra humili allocutione Domino reconciliabitur: si autem non audierit, adhibe tecum adhuc unum uel duos, ut in medio duorum uel trium testium stet omne uerbum. Paucos adhuc Dominus adhibere iubet, ne ille qui corrigitur multorum redargutione scandalizatus deterior fiat. Sufficiunt tamen isti ad testimonium, si uel de iniusta conuentione, uel se non ita ut dicitur, eis respondisse, contra episcopum uel sacerdotem aliquando agere uoluerit. Quod si non audierit eos, dic Ecclesie; quatenus uel omnium obiurgatione erubescat, qui paucorum humili allocutione satisfacere noluit. Unde et Apostolus ait: »Sufficit illi qui eiusmodi est, obiurgatio que sit a pluribus. Si autem Ecclesiam non audierit, sit  tibi sicut ethnicus et publicanus :« ut excommunicatus, et ab Ecclesia separatus: nullus Ecclesie unus ei communicet, qui Ecclesie credere noluit, eiusque consiliis obedire contempsit; et ceteri hoc audientes timeant, atque unius exemplo corrigantur multi. Amen dico uobis, quecunque ligaueritis super terram, erunt ligata et in celo, et quecunque solueritis super terram, erunt soluta et in celo. Hoc episcopi audiant; et hunc ligandi et soluendi ordinem teneant  ; prius singulariter aut per se aut per alium peccantes conueniant, deinde cum paucis, postmodum uero cum tota Ecclesia, quam si audire contempserint, iam tunc eos ligare non dubitent. Qui enim sic ligantur, et in celo et in terra ligati sunt: Iterum dico uobis, quia si duo  ex uobis consenserint super terram, de omni re, quodcunque petierint, fiet illis a Patre meo, qui in celis est: ubi enim sunt duo uel tres congregati in nomine meo, ibi sum in medio eorum. Qualiter enim intelligere debeamus hoc quod ait de omni re, determinatur, dum dicitur in nomine meo. Non enim malam petitionem facere possunt, qui in eius nomine congregantur, et in quorum medio ipse est; id est in quorum corde ipse presidet, quia ideo ibi est ut corda regat, consilia dirigat, petitiones disponat, eosque sibi inuicem in bono consentire faciat. uidetur autem huic loco illud conuenire, quod alibi dicitur: »Quidquid petieritis Patrem in nomine meo, dabit uobis .« Illi enim sibi in bono consentiunt,  illi in nomine Iesu congregantur et petunt, qui ea postulant que ad salutem pertinent. Quid enim nisi salus, Saluatoris  nomine queritur?  iehsu enim Saluator interpretatur: qui igitur salutem non petit, quamuis uocet Iesum, non tamen petit in nomine Iesu, quia non hoc petit quod interpretatur iehsu. Dicatur ergo: si duo ex uobis consenserint super terram, de omni re, quodcunque cum fide et sine hesitatione petierint in nomine meo, fiet eis. Unde hoc? Quia ubi sunt duo uel tres congregati in nomine meo, ibi sum in medio eorum. Quod si duo uel tres in bono consentientes, et in Christi nomine petentes sic exaudiuntur, quanto magis plures, quanto magis totam Ecclesiam Deus exaudit? Sed dicis: Quid si in nomine Iesu pro damnatorum salute petant? Nunquid exaudiuntur? Nam pro Iudeis et schismaticis et hereticis quotidie Ecclesia orat et non exauditur. Orauit et  Dominus pro Iudeis, dicens: »Pater, ignosce illis, non enim sciunt quid faciunt.« Sic igitur et pro multorum salute orant sancti, et non exaudiuntur. Determinandum est igitur et istud, ut sic dicatur: Si duo ex uobis in bono consenserint super terram, de omni re, quodcunque petierint in nomine meo; si tamen tale sit quod Dei ordini et dispositioni conueniat, fiet eis a Patre meo, qui in celis est: aliter enim non exaudiuntur, quamuis sibi consentiant, quamuis petant in nomine Iesu. Quoties igitur oramus, et non exaudimur, ideo fit quia aut in nomine Iesu non petimus, aut quia contra eius ordinem, et dispositionem petimus: ipse enim scit quos elegerit, ipse scit quid nobis opus sit, priusquam petamus. Tunc accedens Petrus ad eum dixit: Domine, quoties peccauerit in me frater  91 meus, et dimittam ei; usque septies? Dicit illi iehsu: Non dico tibi usque septies, sed usque septuagies septies. Quod tale est ac si diceret: Quoties peccauerit, toties dimitte  , si septies, septies; si decies, decies; si centies, centies; si millies, millies: ut non ille plus in te peccare, quam tu illi dimittere possis: aliter enim non dimittetur tibi. Unde superius dixit: »Nisi dimiseritis hominibus peccata eorum, nec Pater uester dimittet uobis peccata uestra ,« Putabat autem beatus Petrus sibi sufficere si septies dimitteret, quoniam Scribe et Pharisei legem et prophetas exponentes, et non intelligentes, multum in suis sermonibus hunc numerum  commendabant, quem satisfactioni et emendationi sufficere posse putabant:  unde septem diebus azyma comedunt; unde et leprosus quando mundatur; et uir qui fluxum seminis  patitur, septem diebus separatur: separatur autem septem diebus et mulier menstruata: similiter quando pariebat, septem diebus immunda erat. Naaman quoque ex precepto Elisei septies mergitur in Iordanem, et sacerdos offerens sacrificium, tingens digitum in sanguine, septies illum contra Dominum spargit. Psalmista quoque sic ait: »Septies in die laudem dixi tibi.« Propter hec igitur et alia multa que de hoc numero secundum litteram Iudei intelligebant, dixit beatus Petrus usque septies: legis uero et prophetarum magister altius omnia intelligens, addidit super hec, usque septuagies septies. uerumtamen si bene intelligatur septies, nichil minus est septies quam septuagies septies. De hoc autem in Leuitico sufficienter diximus  .

LXXuII. Ideo assimilatum est regnum celorum homini regi qui uoluit rationem ponere cum seruis suis.Et cum cepisset rationem ponere, oblatus est ei unus qui debebat ei decem millia talenta. Iste enim rex ipse est qui loquitur Deus et homo iehsu Christus Dominus noster: qui quotidie cum seruis suis rationem ponit  , quoniam per episcopos et sacerdotes hominum peccata diiudicat, dum unusquisque ad penitentiam ueniens, quantum debeat, et in quibus peccauerit, Domino confitetur. Ille autem unus qui decem millia talenta debebat, quis alius intelligitur, nisi omnes illi, qui plus ceteris in omnibus peccant? Sed quare cum hoc prius rationem Dominus ponere uoluit, nisi ut huius exemplo ceteri intelligerent quid in suis rationibus responderent,  et quantam spem habere potuissent? Si enim ei qui plus ceteris debebat, quoniam se humiliauit, omne debitum Dominus dimisit, quanto magis aliis qui non tantum peccauerunt, si digne penituerint, omnia peccata dimittet? Ideo enim decem millia talenta posuit, quia hoc debito nullum aliud debitum maius est: omnes enim numeri in hoc numero continentur, quoniam ex denis numeris multiplicatur: cuius unaqueque pars tam perfecta est, ut replicari quidem possit, crescere uero non possit  . Cum enim usque ad decem numeramus, ni iterum ab uno incipiamus, nichil habemus quid dicamus: similiter autem fit cum uenimus ad centum; et similiter cum uenimus ad mille; atque similiter cum  uenimus ad decem millia; decies enim decem fiunt centum, et decies centum fiunt mille; et decies mille fiunt decem millia. Hoc igitur debito maius debitum non est. Sed uideamus quod sequitur. Cum autem non haberet unde redderet, iussit eum Dominus eius uenundari et uxorem eius et filios, et omnia que habebat, et reddi. Peccator enim ad penitentiam  ueniens, non prius habet unde debitum soluat, donec ex toto humiliatus, sacerdotum consilio se per omnia obedire promittat. Ideoque ei a sacerdotibus dicitur: Nisi debitum solueris, et penitentiam egeris, tu et uxor tua, filii tui et cuncta que possides, in eternum peribitis: per quod datur intelligi quod ipse totus carneus simul cum anima sua, cunctisque sensibus corporis sui, incendiis tradetur eternis: qui enim cum his omnibus cruciatur, in nulla parte sui requiem habet. Si autem his auditis contremiscat, et se satisfacere et obedire ex corde promittat, fiet ei quod sequitur. Procidens autem seruus ille rogabat eum dicens, Patientiam habe in me, et omnia reddam tibi. Misertus autem dominus serui illius, dimisit eum: et debitum dimisit  illi. Ecce dimissum est tibi debitum; uide ut in bono perseueres: dimitte tu quoque debitoribus tuis, sicut et tibi dimissum est debitum tuum: quod si facere nolueris, audi et exspecta quod sequitur: Egressus autem seruus ille inuenit unum de conseruis suis, qui debebat ei centum denarios, et tenens suffocabat eum dicens: Redde quod debes. ualde paruum 92 debitum est centum denariorum ad comparationem decem millium talentorum; stultissimus igitur est, qui centum denarios non uult dimittere, ea conditione, ut ei decem millia talenta dimittantur. Et procidens conseruus eius rogabat eum dicens: Patientiam habe in me, et omnia reddam tibi. Ille autem noluit: sed abiit, et misit eum in carcerem, donec redderet debitum. Fortasse iste non audiuit;  aut si audiuit non intellexit; aut si intellexit paruipendendo neglexit quod Dominus alibi ait: »Eadem quippe mensura qua mensi fueritis remetietur uobis .« uidentes autem conserui eius que fiebant, contristati sunt ualde, et uenerunt et narrauerunt domino suo omnia que facta fuerant. Isti enim conserui, et angeli et homines intelliguntur  . Omnes enim sunt conserui qui unius sunt domini serui: et isti quidem iniquorum oppressionem et miserorum afflictionem domino narrant, quia pro his assidue ad Deum clamant. Tunc uocauit illum dominus suus et ait illi: Serue nequam, omne debitum dimisi tibi, quoniam rogasti me: nonne ergo oportuit et te misereri conserui tui, sicut et ego tui misertus sum?  Et iratus dominus eius tradidit eum tortoribus, quoad usque redderet uniuersum debitum. Tortores isti, maligni spiritus sunt  , quibus miser homo ad puniendum traditur, neque de eorum potestate eripitur, donec uniuersum debitum reddat. Nunquam igitur de illorum potestate eripitur, quoniam hoc debitum semper redditur, nunquam tamen integrum  soluitur. Hanc autem totam similitudinem ad quid attulerit, ipse Dominus protinus exponit dicens: Sic et Pater meus celestis faciet uobis, si non remiseritis unusquisque fratri suo de cordibus uestris. Nota quod ait de cordibus uestris: non enim  sufficit labiis dimittere, nisi et cerda conueniant. [CAP. XIX.] Et factum est, cum consummasset iehsu sermones istos, migrauit a Galilea, et uenit in fines Iudee trans Iordanem: et secute sunt eum turbe multe; et curauit eos ibi.



PARS QUARTA


LXXuIII. Et accesserunt ad eum Pharisei tentantes eum et dicentes, si licet homini dimittere uxorem suam quacunque ex causa.Quod enim ait; quacunque ex causa, tale est ac si diceret, pro aliqua causa, non ut sonare uidetur pro omni causa  . Qui respondens ait eis: Non legistis, quia qui fecit  hominem ab initio, masculum et feminam fecit eos? Et dixit: Propter hoc dimittet homo patrem et matrem, et adherebit uxori sue, et erunt duo in carne una. Itaque iam non sunt duo, sed una caro: quod ergo Deus coniunxit, homo non separet. Deus est qui loquitur, et uirum cum uxore unam carnem esse dicit, qui quamuis personaliter duo sint, tamen de una carne ambo, sic se diligere et caritatis uinculo iungere, et nunquam a se separare delient; ac si non duo, sed una ex toto caro fuissent. Dicunt illi: Quid ergo Moyses mandaxit, dare libellum repudii, et dimittere? Si, inquiunt, una caro sunt, si inseparabiles sunt, tantoque dilectionis uinculo iungi debent, cur Moyses dimittere mandauit? Ait illis: quoniam Moyses ad duritiam cordis uestri permisit  uobis dimittere uxores uestras: ab initio autem non fuit sic. Quomodo sic? Ut homo dimitteret uxorem suam pro qualibet causa. Moyses autem dicit, ut qui propter aliquam feditatem dimiserit uxorem suam, det illi libellum repudii. Sed aliter hic, et aliter ibi loquitur Moyses, imo Dominus per Moysen. Hec enim uxor que propter aliquam feditatem dimittitur, unaquelibet heresis intelligitur: quam quidem non uerbis simplicibus, sed scripto et iuramento, firmaque stipulatione dimittere conuenit, quatenus ille qui eam dimittit, ad eam ulterius non reuertatur. Hoc igitur quod spiritualiter intelligi debet, iuxta litteram Moyses intelligere et obseruare Iudeos 93 permisit; sed propter duritiam  cordis eorum: ne uidelicet uxores suas interficerent, uel nimium affligerent, cum eas propter aliquam feditatem odio haberent  . De his autem in Deuteronomio sufficienter diximus  . Dico autem uobis, quia quicunque dimiserit uxorem  suam, nisi ob fornicationem, et aliam duxerit, mechatur. Et hoc quidem in hoc eodem libro superius exposuimus. Dicunt ei discipuli eius: Si ita est causa hominis cum uxore, non expedit nubere: id est si tali uinculo iuncti sunt, et hanc fidem sibi mutuo custodire oportet, non expedit uel nubere, uel uxorem  ducere  . Similiter enim et Apostolus ait: »Solutus es ab uxore? noli querere uxorem:« itemque: »Dico autem non nuptis, et uiduis, bonum est illis, si sic permaneant, sicut et ego: quod si non se continent, nubant; melius est enim nubere quam uri .« Dixitque Dominus: Non omnes capiunt uerbum istud, sed quibus datum est. Hoc, inquit, uerbum quod dicitis, scilicet quia non expedit nubere; hoc preceptum castitatis et continentie non omnes capiunt, non omnes custodiunt uel recipiunt: sed illi tantum quibus diuinitus datum est. Sunt enim eunuchi, qui de matris utero sic nati sunt. Illi uidelicet qui frigide nature existentes, facillime carnis ferunt titillationem. Et sunt eunuchi qui facti sunt ab hominibus: per quos  non solum contritos testibus intelligimus, uerum etiam eos, quos prepositorum suorum diligentissima cura, etiam nolentes, celibes facit. Et sunt eunuchi qui se ipsos castrauerunt propter regnum celorum. Illi enim ceteris meliores, non ferro sed carnis maceratione fiunt  . Qui potest capere capiat. Qui potest continentiam custodire, custodiat: qui uero non potest, cui uult nubat, tantum in Domino  . Hec autem licentia non datur illis qui castitatem uouerunt, uel qui maioris religionis ordinem susceperunt.

LXXIX. Tunc oblati sunt ei paruuli, ut manus eis imponeret et oraret; id est ut eos tangeret et benediceret: discipuli autem increpabant eos.Adhuc enim discipuli carnales erant, et eos qui carnaliter sapiunt,  significabant. Multi enim sunt in Ecclesia, qui se in eo placere Deo putant, quod paruulos et simplices ab eius regimine remouere conantur, uolentes potentes et astutos eligere, quorum fortitudine  et prudentia temporaliter Ecclesia crescat: non attendentes quia »sapientia eius mundi stultitia est apud Deum.« Sed uideamus quod sequitur: iehsu autem ait eis: Sinite paruulos, et nolite eos prohibere ad me uenire; talium est enim regnum celorum. Tales, inquit, eligite, tales prohibere nolite, tales in Ecclesia constituite, et talibus manus imponite. Et cum imposuisset eis manus, abiit inde. Multis enim modis manus impositio dicitur  : hic autem consecrationem significat: de qua Apostolus ait: »Nemini cito manum imposueris .«

LXXX. Et ecce unus accedens, ait illi: Magister bone, quid boni faciam, ut habeam uitam eternam?Qui dixit ei: Quid me interrogas de bono? unus est bonus,  Deus. Quid est igitur quod dicitur: uidit Deus cuncta que fecerat, et erant ualde bona. Si enim Deus omnia fecit, et cuncta que fecit non solum bona sunt, sed et ualde bona, quomodo unus et solus Deus, bonus?  Ipse enim solus naturaliter est bonus, quia se ipso et non ab alio est bonus: cetera uero non a se ipsis, sed ab eo sunt, a quo bona in principio creata sunt  . Si autem uis ad uitam ingredi, serua mandata. Dicit ille: Que? iehsu autem dixit: Non homicidium facies, non adulterabis, non facies furtum, non falsum testimonium dices; honora patrem et matrem, et diliges proximum tuum sicut teipsum. Dicit illi adolescens: Omnia hec custodiui a iuuentute mea: quid adhuc mihi deest? Si enim, ut Apostolus ait, plenitudo  legis est dilectio, aut iste non bene intellexit diliges proximum tuum sicut teipsum, aut si intellexit, non bene respondit  . Quid enim ei deesse potest qui totam legem custodit? Putabat enim iste, sicut uidetur, proximum suum se bene diligere, quia cum non occidebat, quia bona sua ei non auferebat, aliasque iniurias ei non faciebat. Ideoque qualiter hoc intelligere debeat, Dominus subinferens ait: Si uis perfectus esse, uade, uende omnia que habes, et da pauperibus, et habebis thesaurum in celo, et ueniens sequere me. Hec est uera mensura perfectionis: ille implet legem, qui ista custodit. Nec in 94 Dei dilectione peccat qui Christum sequitur; nec in dilectione proximi, qui indigentibus omnia largitur. Non desperet tamen cui ad hanc perfectionem  uenire non datur: multi enim saluantur qui neque omnia relinquunt, neque omnia pauperibus  tribuunt: ad culmen tamen perfectionis non perueniunt. Cum audisset autem adolescens uerbum, abiit tristis: erat enim habens multas possessiones; ecce qualiter erat adolescens ostenditur: bonus erat quia aliis non nocebat, sed non erat bonus quia aliis non subueniebat; nec sua largiri, nec aliena rapere nouerat: loquebatur cum Deo, qui ueras diuitias ei ostendebat, magis tamen in terrena possessione quam in celestis thesauri promissione spem habebat. De talibus enim Apostolus ait: »Precipe diuitibus huius seculi non sperare in incerto diuitiarum .« Aliud est enim diuitem esse; aliud in diuitiis spem habere: qui enim in diuitiis spem suam ponunt, ualde difficile saluari possunt  . Unde et Dominus subinferens ait: Amen  dico uobis quia diues difficile intrabit in regnum celorum. Et iterum dico uobis: Facilius est camelum per foramen acus transire, quam diuitem intrare in regnum celorum. Prius difficile, deinde impossibile dixit: impossibile est enim ut diuites in diuitiis spem habentes intrent in regnum celorum: de illis enim hoc intelligitur. Sic enim Marcus euangelista Dominum dixisse narrat: »Filioli, quam difficile est confidentes in pecuniis regnum Dei introire!«  Sed quid per camelum cuius unicum et singulare officium est onera portare, nisi eos intelligamus qui peccatorum pondere pregrauantur? Quibus se Psalmista connumerans ait: »Quoniam iniquitates mee supergresse sunt caput meum, sicut onus graue grauate sunt super me .«  De diuitibus autem quid dicit? »Ecce homo qui non posuit Deum adiutorem sibi, sed sperauit in multitudine diuitiarum suarum, et preualuit in uanitate sua .« Facilius igitur est camelum, id est aliquem ualde peccatorem transire per foramen acus, id est per arctam et angustam uiam que ducit ad uitam, quam huiusmodi diuitem intrare in regnum celorum  ; quoniam ille facilius a peccatis, quam iste a diuitiarum spe separari potest. Auditis autem his, discipuli mirabantur ualde, dicentes: Quis ergo poterit saluus esse? Hoc enim discipuli non dixissent, si de quo diuite Dominus loquebatur, intellexissent. Aspiciens autem iehsu, dixit illis: Apud homines hoc impossibile est, apud Deum autem omnia possibilia sunt. Quod enim ait  apud homines, hoc est secundum intellectum humanum; quod uero ait apud Deum, hoc est secundum  spiritualem intellectum et diuinum; non est enim impossibile Deo, qualemcunque diuitem ad sue uoluntatis uiam conuertere  , quamuis ualde difficile sit ut pauper esse uelit, qui semper diues fuerat. Si igitur ad litteram intelligatur, impossibile est: si uero spiritualiter, sicut modo exposuimus, impossibile non est. Impossibile est enim quantum ad litteram, ut per foramen acus transeat camelus; quantum uero ad spiritualem intelligentiam, non est impossibile.

LXXXI. Tunc respondens Petrus dixit ei: Ecce nos reliquimus omnia et secuti sumus te: quid ergo erit nobis?Ille, inquit, diues, de quo superius locutus es, neque omnia dimittere, neque te sequi uoluit, cui etiam quid responderis audiuimus; de nobis  autem quid dicis, qui omnia reliquimus et te secuti sumus? Omnia enim Petrus reliquerat, quia non solum ea reliquerat que habebat, sed ea quoque que habere poterat, ut ulterius in hoc mundo nichil proprium possideret, nichilque possidere desideraret  . Unde ipse nos quoque admonet dicens: »Nolite diligere mundum, neque ea que in mundo sunt :« Et maius quidem est habendi uoluntatem, quam ipsum habere derelinquere. iehsu autem dixit illis: Amen dico uobis, quod uos qui secuti estis me, in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Duo Petrus proposuerat, sed alterum Christus assumpsit: non enim dixit, »uos qui reliquistis  omnia.« Sed quid dixit? uos qui secuti estis me  : Omnia enim derelinquit qui perfecte sequitur Iesum. Sufficiens ergo fuit alterum dicere, quia utraque in uno continebantur. uos, inquit, qui secuti estis me, qui mecum per eamdem uiam inceditis, qui ad celestia festinatis, qui terrena cuncta despicitis, qui iustitiam et ueritatem, pacem et misericordiam diligitis, uos sedebitis super sedes duodecim, iudicantes duodecim tribus Isrel. Sedebunt utique apostoli super sedes duodecim: sedebunt et alii super sedes suas, qui eorum exemplo 95 uixerunt  , et Christum Dominum sunt secuti. Plures enim sunt-ibi sedes quam duodecim, pluresque iudices ibi erunt: non solum enim episcopi  et sacerdotes ibi iudicabunt, uerum etiam, ut superius dicitur, regina Austri, et Niniuite resurgent in iudicio cum generatione ista, et condemnabunt eam. Sed que sunt iste sedes, super quas isti iudices sedent? Iste enim sedes, singule Ecclesie sunt: unde et episcopi Ecclesias quibus presunt,  sedes suas uocare consueuerunt. Sedebit igitur unusquisque in sede sua, quoniam unusquisque in populo quem rexit et predicauit maior et sublimior apparebit. Sedebit autem et Dominus in sede maiestatis sue, quoniam excelsus super omnes gentes Dominus, cunctis et angelis et hominibus presidebit. Iudicabit igitur Dominus, iudicabunt et apostoli, iudicabunt insuper episcopi et sacerdotes: omnes preterea ibi iudicabunt quorum exemplo ceteri damnabuntur. Et omnis qui reliquerit domum uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit. Alii autem euangeliste dicunt: »centuplum accipiet in hac uita; post hanc uitam, uitam eternam.« Quibus et Marcus  addit  »cum persecutionibus;« centuplum enim cum persecutionibus in hac uita suscipiunt sancti, quia quicunque Deum diligunt eiusque uoluntatem faciunt, sanctorum fratres et sorores, patres et matres, amici et propinqui fiunt. Sic enim de se ipso Dominus ait: Quicunque fecerit uoluntatem Patris mei, qui in celis est, ipse mihi frater et soror et mater est . Fratres autem et sorores, patres et matres, uxores et filii, isti dicuntur, non natura sed officio et affectione: quos enim multum diligimus, his nominibus uocare solemus.

LXXXII. Multi autem erunt primi nouissimi, et nouissimi primi  .Hanc enim propositionem ad quid attulerit, sequentia manifestabunt: ad hanc  enim spectat tota subsequens similitudo: unde et in conclusione dicitur: Sic erunt nouissimi primi et primi nouissimi. Quod quidem si de mundi etatibus intelligatur, non uideo qualiter primi sint nouissimi, uel nouissimi primi. Primi enim fuerunt patriarche et prophete, et ceteri prioris Testamenti, ad uitam predestinati: nouissimi autem nos sumus; de quibus Ioannes ait: »Filioli, nouissima hora est :« Et Apostolus: »Nos sumus, in quos fines seculorum deuenerunt .« Et isti quidem sicut tempore primi fuerunt, ita et primi denarium susceperunt. Hos enim statim post passionem suam Christus Dominus a penis eripiens, in gloriam introduxit. Apostolus quoque ait: »Quia nos qui uiuimus, qui residui sumus, non preueniemus  eos qui dormierunt: quoniam ipse Dominus in iussu et in uoce archangeli et in tuba Dei descendet de celo, et mortui qui in Christo sunt resurgent primi. Deinde nos qui uiuimus, qui relinquimur, simul rapiemur cum illis in nubibus obuiam Domino .« Quomodo igitur sunt  nouissimi primi? Nunc autem ipsam parabolam audiamus. [CAP. XX.] Simile est regnum celorum homini patrifamilias qui exiit primo mane conducere operarios in uineam suam. Hoc autem tale est, ac si diceret: Sic fit in regno celorum, sicut factum est in uinea patrisfamilias, in quam ipse, primo mane exiens, operarios conduxit. Regnum celorum, Ecclesia est; paterfamilias, Christus Dominus noster: eius namque familia, et angeli et homines sunt: magna quidem est familia, quia magnus est et paterfamilias. uenit autem iste paterfamilias ut conduceret operarios in uineam suam. uinea enim Domini Sabaoth, domus Isrel est: uinea, Dei Ecclesia est: extra quam qui laborat, mercedem non recipit: in qua qui laborat, denarium suscipit. Ille enim denarius,  remuneratio est eterne beatitudinis: ideo unus denarius omnibus datur: unus primis, et unus nouissimis. Et alii quidem primo mane laborare incipiunt: alii uero circa horam tertiam: alii autem circa sextam, et nonam horam: alii quoque circa horam undecimam. Hoc est enim quod ait: Conuentione autem facta cum operariis ex denario diurno, misit eos in uineam suam. Et egressus circa horam tertiam, uidit alios stantes in foro otiosos, et dixit illis: Ite et uos in uineam meam, et quod iustum fuerit dabo uobis: illi autem abierunt. Iterum autem exiit circa sextam, et nonam horam, et fecit similiter. Circa undecimam uero exiit, et inuenit alios stantes in foro otiosos, et dixit illis: Quid hic statis tota die otiosi? Dicunt illi: Quia nemo nos conduxit. Dixit  illis: Ite et uos in uineam meam. Primo namque mane in uinea Dei laborare incipiunt, qui a primeua etate, id est a pueritia in Ecclesia Dei Domino seruiunt  : illi 96 autem circa horam tertiam laborare ueniunt, qui in adolescentia seruire incipiunt: ueniunt autem et illi circa sextam et nonam horam, qui uel in iuuentute, uel in senectute, ad penitentiam conuertuntur. Undecima uero hora illa est, que in qualibet etate fini appropinquat et morti proxima est. Hanc enim horam non solum iuuenes et senes, uerum etiam pueri habent. In hac igitur hora laborare incipit et ille qui in decrepita etate, et ille qui in graui infirmitate ex toto corde ad Dominum conuertitur. Nullus ergo locus desperationi, nullus locus restat  excusationi; siquidem in omni etate et in omni hora peccator suscipitur: »Peccator enim quacunque hora conuersus fuerit, et ingemuerit, uita uiuet et non morietur  .« Conuertatur igitur uel undecima hora, conuertatur uel in ultimo uite termino, qui prius in bono otiosus, et in malo sedulus fuit. Nam et ipse si uoluerit, et si conuersus fuerit, etsi uel ad horam laborare ceperit, simul cum aliis mercedem denariumque recipiet. Unde et subditur: Cum sero autem factum esset, dixit Dominus  uinee procuratori suo. uoca operarios, et redde illis mercedem, incipiens a nouissimis usque ad primos. Sero enim unicuique fit, quando ultimum diem cum uita finit: Dei uero procuratores, angeli sunt, qui sanctorum animas Deo representant, et in requiem inducunt; de quibus Apostolus: »Omnes enim sunt administratores Spiritus, in ministerium missi, propter eos qui hereditatem capiunt salutis .« Fit autem plerumque, ut illi qui posterius ueniunt, primi denarium et mercedem recipiant; quoniam sepe contingit, ut primi de hac uita exeant, qui posterius laborare et Deo seruire incipiunt. Primus enim denarium recipit, qui primus de hac uita exiit. Multi enim sanctorum eadem die qua crediderunt, de hoc mundo per martyrium  exierunt: isti igitur una et ultima hora in Dei uinea laborantes, prius susceperunt denarium, quam illi qui a primeua etate Domino seruientes, et post eos de hoc seculo exeuntes, sicut prius laborare ceperunt, ita post eos denarium acceperunt. Fit igitur aliquando, etsi non semper, in Ecclesia Dei, quod in uinea patrisfamilias factum fuisse narratur: ut uidelicet primi sint nouissimi, et nouissimi primi. Hoc autem quia non semper fit, ideo in principio huius similitudinis Dominus ait: Multi autem erunt primi nouissimi, et nouissimi primi. Si enim semper hoc fieret, non multos, sed omnes dixisset: sic igitur multi nouissimi et in mercede suscipienda honorantur, et in pretio non minorantur. Unde et ceteri murmurantes dicunt: Hi nouissimi una hora  fecerunt, et pares illos nobis fecisti qui portauimus pondus diei et estus? Quos quidem digne satis Dominus redarguit, dum uni eorum respondit dicens: Amice, non facio tibi iniuriam; nonne ex denario conuenisti mecum? Tolle quod tuum est, et uade: uolo autem et huic nouissimo dare, sicut et tibi. An oculus tuus nequam est, quia ego bonus sum? Hec autem non ideo dicuntur, ut de prouentu aliorum sanctos murmurare, uel nequam  et inuidos oculos habere intelligere debeamus; sed potius, ut murmurationis et inuidie malum, quantum sit intelligamus, et caueamus. Magnum enim uitium est quod tantopere a Domino redarguitur. Sancti quidem et boni sunt quicunque hunc denarium accipiunt: hunc autem accipiunt et primi et nouissimi. Et  primi igitur et nouissimi boni sunt. Quomodo ergo murmurare possunt? Quomodo nequam et inuidos oculos habent? Tales igitur isti non sunt, et ne tales fiant, illorum exemplo admonentur. Bonum est enim in hac uinea laborare, sed malum est murmurare. Laboremus igitur, nec murmuremus: illorum reprehensio sit nostra correctio. Alterum nos inuitat ad bonum, alterum dissuadet a malo. Illorum enim labor et remuneratio nos inuitat; illorum uero murmurationis reprehensio nos a murmuratione compescit.  In utroque igitur consulit nobis Dominus, dum nos in altero laborare admonet, in altero uero murmurare dissuadet. Quod autem sequitur, multi enim sunt uocati, pauci uero electi, ualde paucos esse ostendit eos qui saluantur, ad comparationem eorum qui per singulas horas uocantur  . Suscipiunt igitur denarium et primi et nouissimi; sed neque omnes primi, neque omnes nouissimi; quoniam multi uocantur, et ad uinee laborem inuitantur, qui neque inter primos, neque inter nouissimos connumerantur.

LXXXIII. Et ascendens iehsu Ierosolymam assumpsit duodecim discipulos suos secreto, et ait illis: Ecce ascendimus Ierosolymam, et Filius hominis tradetur principibus sacerdotum, et scribis, et condemnabunt eum morte:et tradent eum gentibus ad illudendum, et flagellandum, et crucifigendum: et tertia die resurget. His autem paucis uerbis totam sue passionis seriem Dominus prophetauit, ut eum sua sponte ad passionem uenisse, intelligamus  . 97 Tunc accessit ad eum mater filiorum Zebedei cum filiis suis, adorans et petens aliquid ab eo. Mulier ista religiosa et Christo familiaris erat, ideo et magna petit, et confidenter ad Dominum accedit. ualde enim de Christo presumebat, dum hoc pro filiis orat, quod ipsi filii per se petere timebant  . Sed quid dicit? Dic ut sedeant hi duo filii mei, unus ad dexteram tuam, et unus ad sinistram in regno tuo. Cum ambitione loquitur mater, et  carnali affectu ambitiosis filiis primas in celo cathedras postulat; unde et merito eis a Domino dicitur. Nescitis quid petatis. Neque ita petere, neque ita dare conuenit primas sedes. »Potestis bibere calicem quem ego bibiturus sum? Dicunt ei: Possumus.« Obscure eis loquitur Dominus, et fortasse nondum intelligebant, de quo calice eis loqueretur. Dicebat enim de calice passionis, de quo et Petro apostolo alibi ait: »Calicem quem dedit mihi Pater, non uis ut bibam illum?«  Et Psalmista: »Calicem salutaris accipiam, et nomen Domini inuocabo .« Et ait eis: Calicem quidem meum bibetis. Biberunt enim Iacobus et Ioannes calicem Christi; non quod ambo martyrio uitam finierint, sed quod multas persecutiones, angustias,  et tribulationes ambo sustinuerint. Et Iacobum quidem occidit Herodes: sic enim scriptum est: »Occidit autem Iacobum fratrem Ioannis gladio .« Ioannes uero non occisus, sed in feruentis olei dolio missus, et in Pathmos insula in exsilio relegatus, magne afflictionis et amaritudinis calicem, bibit  . Sedere autem ad dexteram meam, uel ad sinistram non est meum dare uobis, sed quibus paratum est a Patre meo. Ac si dicat: Quod uos modo petitis, iam datum est; non est meum dare modo; non ad me pertinet ordinare et disponere modo quis ad dexteram meam uel ad sinistram sedere debeat in regno meo. Hec dispositio non est hominis, non est huius temporis; ab eterno factum est, quod modo fieri postulatis; simul cum Patre ante tempora disposui, neque iterum disponere habeo, quam sedem sibi unusquisque suscipiat. Quibus igitur paratum est sedere ad dexteram meam, uel ad  sinistram  , siue uobis, siue aliis, illorum erit; mutari non potest quod paratum et dispositum est. Et audientes decem, indignati sunt de duobus fratribus. Adhuc enim et isti carnales erant, neque minus ambitiosi quam illi; ideoque indignabantur, et quod sibi unusquisque affectabat, hoc dari aliis inuidebat  . iehsu autem uocauit eos ad se, et ait: Scitis quia principes gentium dominantur eorum? Et qui maiores sunt, potestatem exercent in eos. Non ita erit inter uos. Sed quicunque uoluerit inter uos maior fieri, sit uester minister: et qui uoluerit inter uos primus esse, erit uester seruus. Non ita, inquit, erit inter uos, sicut est inter mundi huius potestates, ut ille ceteris dominetur qui maior  ceteris uidetur: sed potius omnibus erit inferior, qui uoluerit esse sublimior: et qui plus se humiliauerit, maior a Deo coustituetur. Hoc autem ad exemplum sui ostendit dicens: Sicut Filius hominis non uenit ministrari sed ministrare et dare animam suam redemptionem pro multis. Sicut, inquit, Filius hominis se humiliauit, sic se humiliet qui maior esse uoluerit. »Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens; in similitudine hominum factus, et habitu inuentus ut homo. Humiliauit semetipsum factus obediens usque ad mortem :« et quasi seruus et minister, suorum discipulorum pedes lauare non est dedignatus  .

LXXXIu. Et egredientibus illis ab Iericho, securta est cum turba multa.Et ecce duo ceci sedentes secus uiam, audierunt quia iehsu transiret et clamauerunt  dicentes: Domine, miserere nostri, fili Dauid. Inuenitur enim quibusdam in locis beatus Mattheus euangelista non tantum narrationi quantum significationi operam dare: unde et duos cecos fuisse dicit, quos alii euangeliste unum fuisse narrant. Marcus quoque dicit hunc cecum  , Timei filium fuisse. Similiter autem et in finibus Gerasenorum duos homines a legione demonum, Christum Dominum nostrum liberasse, et eos in porcos misisse dicit, cum alii unum tantum et non duos scribant  . Scribit etiam Iesum uenientem Ierusalem super 98 asinam et pullum sedisse, cum alii pullum solummodo ad eum adductum fuisse dicant. Unde manifestum est eum non tantum attendere ad rem ipsam, quantum ad rei significatum. Iste enim  cecus, et unus est in se, et duo sunt in significatione: in significatione quidem, quia duos populos, id est Iudeos et Gentiles significat  . Hos enim illuminauit Dominus quando appropinquauit Iericho, id est quando nostre carnis mutabilitatem suscepit; Iericho namque interpretatur luna, que in tantum mutabilis est, ut nunquam in eodem statu permaneat. Quod enim ait, egredientibus illis ab Iericho, tale est ac si diceret, transeuntibus illis per fines Iericho: unde et Lucas ait: »Factum est autem dum appropinquaret Iericho  .« Sedent autem illi secus uiam, qui iam et credere et currere parati sunt; que sit autem ista uia, et quis iste cursus, intelligis; hinc autem longe  sunt qui Christi aduentum et transitum non sentiunt. Et illi quidem altius clamant, qui attentius orant: clamor iste, non oris sed cordis est. Sed quid clamant? Domine, miserere nostri, fili Dauid: ut et nos tuas misericordias in eternum cantemus simul cum Dauid. Turba autem increpabat eos ut tacerent: at illi magis clamabant dicentes: Domine, miserere nostri, fili Dauid. Si enim ceci tacuissent, et turbe increpanti credidissent, adhuc illuminati non fuissent. Mala turba, que a tali clamore hominem exturbat: hec enim turba, uitiorum et malignorum spirituum exercitus intelligitur, qui nos ad Deum clamantes, et misericordiam postulantes,  semper impedire conantur. Imitemur igitur istos cecos  : non enim sunt isti de illis, quos qui sequitur, in foueam cadit. Non uincamur a turba, clamemus, instemus, oremus, ut et nos a Domino illuminemur. Dicamus cum Psalmista: »Illumina oculos meos, ne unquam obdormiam in morte; ne quando dicat inimicus meus: Praualui aduersus eum .« Et stetit iehsu, et uocauit eos, et ait: Quid uultis ut faciam uobis? Dicunt illi: Domine, ut aperiantur oculi nostri. Ecce quantum oratio potest; ecce quantum ualet clamor mentis, turbam uincit, Christum sistit, clamore tenetur, qui fortitudine teneri non posset. Stat iehsu, uocat et exspectat eos, interrogat quid uelint, nichil nisi lumen requirunt. Cum lumine loquuntur, lumen  querunt, ut lumen uideant. Nihil melius querere poterant »Beati enim mundo corde, quoniam ipsi Deum uidebunt .« Misertus autem iehsu tetigit oculos eorum; et confestim uiderunt, et secuti sunt eum. Ceci quidem erant, sed tacti lumine, lumen recipiunt, uident, sequuntur Iesum: qui enim sequitur eum, non ambulat in tenebris, sed habebit lumen uite; nemo uero eum sequitur, nisi ab eo tactus et illuminatus.

LXXXu. [CAP. XXI.]. Et cum appropinquassent Hierosolymis et uenissent Bethphage, ad montem Oliueti, tunc iehsu misit duos discipulos suos,dicens eis: Ite in castellum quod contra uos est, et statim inuenietis asinam alligatam, et pullum cum ea; soluite,  et adducite mihi. Duos discipulos suos ante se Dominus mittit, per quos duo testamenta intelligimus  . Hos enim discipulos ipse docuit: hec duo testamenta ipse edidit: omnisque sapientie et scientie plenitudine ea repleuit. Sapientes sunt isti discipuli, et a sapientissimo magistro instructi, sine quorum doctrina nemo sapiens inuenitur. Hos ante se Dominus mandat: isti pullum et asinam soluunt, eosque solutos ad eum ducunt. Sed quid per asinam, nisi Synagoga? quid per pullum, nisi gentilis populus figuratur?  Illa enim a prophetis domita, et legis pondere onerata erat; hic autem lasciuus erat et indomitus, supra quem nullus  unquam hominum sederat. Uterque autem ligatus erat, uterque solutione indigebat. Non poterant solui ab uno, soluuntur autem a duobus: nemo enim nisi utriusque Testamenti manibus soluitur; nemo nisi utriusque Testamenti fide et doctrina a peccatorum uinculis liberatur. Sequitur: Et si quis uobis aliquid dixerit: Dicite quia Dominus his opus habet, et confestim dimittet eos. Dominus, inquit, his opus habet. Et non qualiscunque dominus, sed horum quoque, et omnium Dominus. 99 Unde et sine adiectione dicitur Dominus: in eo enim quod Dominus dicitur et non additur cuius, omnium Dominus esse ostenditur. Quis igitur tenere audeat, quos omnium Dominus soluere iubet. Hoc autem factum est ut adimpleretur quod  scriptum est per prophetam dicentem: Dicite filie Sion: Ecce rex tuus uenit tibi mansuetus, sedens super asinam et pullum filium subiugalis. Exposuit euangelista cur Dominus omnia hec facere uoluerit, ne forte inconueniens et indecens hoc alicui esse uideretur, ut, in illo tam paruo itineris spatio, quasi fatigatus super asinum Dominus sederet. Alii enim euangeliste non super asinam et pullum, sed super pullum solum, Christum Dominum sedisse narrant. Mattheus autem suo more, non rem ipsam, sed significationem sequens, simul cum propheta eum super utrumque sedisse dicit: corporaliter enim super pullum, spiritualiter autem super utrumque Dominus sedit. Qui enim intelligit quid uterque  significet, intelligit etiam quomodo in utroque Dominus sedeat: anima enim iusti sedes est sapientie. Euntes autem discipuli fecerunt sicut precepit illis iehsu, et adduxerunt asinam et pullum; et imposuerunt super eos uestimenta sua; et eum desuper sedere fecerunt. Si enim, ut superius dictum est, duo isti discipuli duo testamenta intelliguntur, que erunt eorum uestimenta, nisi singule sententie quibus ornantur et uestiuntur? Si igitur Christum portare et eius asinus esse uelis, necesse est ut his sententiis uestiaris, et hac doctrina et fide orneris: his enim uestibus induitur anima, his ornatur et decoratur: nuda enim et paupercula est, que his induta et ornata non est  . Plurima autem turba strauerunt uestimenta sua in uia. Testamenta quidem  duo sunt. Testamentorum uero libri plures sunt:  plurima igitur turba, id est omnis patriarcharum et prophetarum multitudo uestimenta sua in uia strauerunt; uiam Domino parauerunt, et fidem suam alios docuerunt. Alii autem cedebant ramos de arboribus, et sternebant in uia. Isti enim alii, apostoli sunt et doctores, isti de singulis prophetarum libris, quasi de quibusdam arboribus, ramos cedunt, sententias exponunt, et uiam parant et sternunt, per quam Christi animalia incedere debeant. Et bene isti ramos de arboribus cedere dicuntur, quia non suam sed aliorum fidem et doctrinam exponunt et predicant. Turbe autem que precedebant et que sequebantur, clamabant, dicentes: Hosanna filio Dauid, benedictus qui uenit in nomine Domini: Hosanna in altissimis. Turbe enim  precedentes et sequentes, utriusque Testamenti populi sunt: ambe igitur clamant, quia uterque populus Christum predicat, et benedicit. Quid enim aliud significat Hosanna filio Dauid, nisi gloria, laus et honor filio Dauid, siue etiam, salus sit nobis a filio Dauid? Quamuis enim hec uox certam significationem non habeat  , laudem tamen potius significare uidetur, que in ore totius populi ad Christi laudem et gloriam personabat.

LXXXuI. Et cum intrasset Ierusalem, commota est uniuersa ciuitas, dicens: Quis est hic? Populi autem dicebant: Hic est iehsu propheta a Nazareth Galilee.In proximo enim bella acturus, et de hostibus triumphaturus, cum triumpho et gloria ad impiam ciuitatem, et ad locum certaminis Dominus  uenit. Certus enim de uictoria ante bellum, quod fieri non solet, triumphum suscepit. Ingressus igitur ciuitatem cum hac tanta gloria, commota est uniuersa ciuitas, dicens: Quis est hic? Omnes ei obuiam ruunt, omnes eum uidere desiderant, et ipsa facie cognoscere cupiunt, quem iam in miraculorum fama cognouerant: suscitauerat enim Dominus Lazarum illis diebus, ad cuius miraculi magnitudinem omnes stupebant. Et intrauit iehsu in templum Dei, et eiecit omnes uendentes et ementes in templo, et mensas nummulariorum, et cathedras uendentium columbas euertit. Audite hec, Simoniaci; audite, nefandi negotiatores: aut cessate a negotiis, aut exite de templo. Non enim unum uel duos, sed  indifferenter omnes et uendentes et ementes Dominus  templi eiecit de templo. Ipse et mensas nummulariorum et cathedras uendentium columbas euertit. uos nummularii estis, uos columbas uenditis, uos sine nummo et pretio nichil agitis. Columbas enim uendunt, qui uel ecclesias uel Sancti Spiritus gratias pretio largiuntur: horum autem cathedras Dominus euertit, ut per hoc eos non esse episcopos intelligamus  . Et dicit eis: 100 Scriptum est: Domus mea, domus orationis uocabitur; uos autem fecistis eam speluncam latronum. Latrones enim uos estis: »Qui enim non intrat per ostium in ouile ouium, fur est et latro .« Ostium enim Christus est, qui, quoniam per eum non intrastis, uestras cathedras euertit: per hoc enim ostium illi intrant, qui secundum canonum instituta constituuntur.  Exite igitur de domo orationis, que, quoniam uos in ea habitatis, facta est spelunca latronum. Et accesserunt ad eum ceci et claudi in templo, et sanauit eos. Qui igitur cecus est et ueritatem non intelligit; qui claudus est et recto itinere non incedit, festinet ad templum! ibi inueniet Iesum, ibi illuminabitur et sanabitur. uidentes autem principes sacerdotum et Scribe mirabilia que fecit, et pueros clamantes in templo et dicentes: Hosanna filio Dauid, indignati sunt, et dixerunt ei: Audis quid isti dicunt? iehsu autem dixit eis: Utique; nunquam legistis, quia ex ore infantium et lactentium perfecisti laudem? Quod enim principes sacerdotum et Scribe indignantur, inuidia est; quod uero pueri Deum laudant, prophetie adimpletio est. Sic enim prophetauerat  ipse Dauid, quo ex ore infantium et lactentium predicandus et laudandus Dominus esset. Et relictis illis abiit foras extra ciuitatem in Bethaniam, ibique mansit. Manet enim Dominus usque nunc in Bethania, que domus obedientie interpretatur  ; quia relicta Synagoga, in Ecclesia habitat, que eius est obediens uoluntati. Mane autem reuertens in ciuitatem esuriit, et uidens fici arborem unam secus uiam, uenit ad eam, et nichil inuenit in ea, nisi folia tantum, et ait illi: Nunquam ex te fructus nascatur in sempiternum. Dominus  enim qui nunquam sine ratione aliquid agit, quando sine ratione aliquid agere uidetur, alicuius magne rei significatio est. Cui enim rationabile uideatur, ut eo tempore in arbore fructum querat, quo sine fructu arbores sunt? Nunquid enim fructuum tempus ignorat, fructuum et arborum temporumque Creator? Esurit igitur Dominus non ficus, sed fidem: non fructus arboris querit, sed fructum operis. Hec enim ficus Synagoga est  : que secus uiam plantata, nullum transeuntibus solatium parat. uenit Dominus ad eam, et nichil nisi folia inuenit in ea. Folia enim uerba sunt, folia littere sunt; hec habet Synagoga; bene enim loquitur, sed non agit quod loquitur. Omnia autem hec de illa parte Synagoge intelligi debent, que in sua  infidelitate perdurat  , et loquacitatis foliis obumbrata spiritualis intelligentie fructum non reddit: huic enim maledixit Dominus. Pro alia uero Synagoge parte orauit, dicens: »Pater, ignosce illis, non enim sciunt quid faciunt .« Isti igitur qui maledicuntur, et qui in eternum fructum non reddunt, Scribe et Pharisei sunt, qui in Saluatoris nostri morte nimia inuidia exarserunt. Et arefacta est continuo ficulnea; et uidentes discipuli, mirati sunt, dicentes: Quomodo continuo aruit! Altera uero die, ut Marcus ait, cum mane inde transirent  , dixit Petrus ad Iesum: Rabbi, ecce ficus cui maledixisti, aruit. Quotidie Dominus infructuosis arboribus et iniquis hominibus maledicit,  et quotidie arefiunt et igni traduntur quibus maledicit. Maledicit autem et per se et per seruos suos. Unde et subditur: Respondens autem iehsu, ait eis: Amen dico uobis, si habueritis fidem, et non hesitaueritis, non solum de ficulnea facietis, sed et si monti huic dixeritis: Tolle et iacta te in mare, fiet. Hanc enim fidem Christi discipuli postea habuerunt, quia cecos illuminantes, leprosos mundantes, mortuos suscitantes, et alia miracula facientes  , uerum esse quod Dominus promiserat, ipso experimento didicerunt. Et omnia quecunque petieritis in oratione, credentes accipietis. Hoc autem qualiter intelligi  debeat, superius exposuimus: ibi uidelicet ubi dicitur: Quia si duo ex uobis consenserint sibi super terram, de omni re quodcunque petierint, fiet illis a Patre meo qui in celis est. Et cum uenisset 101 in templum, accesserunt ad eum docentem principes sacerdotum et seniores populi dicentes: In qua potestate hec facis? Et quis dedit tibi hanc potestatem? Stulti principes sacerdotum! uident mortuos resurgere, et dicunt Christo: In qua potestate hec facis? In qua enim potestate resurgunt mortui? Quis preter Deum hanc potestatem aliquando alicui dedit? Hec est enim illa insania, qua alibi blasphemantes dicunt: »In Beelzebub, principe demoniorum, eiicit demonia ;« quorum uesaniam intelligens, respondit iehsu, et dixit eis: Interrogabo uos et  ego unum sermonem, quem si dixeritis mihi, et ego dicam uobis in qua potestate hec facio. Baptismum Ioannis unde erat? e celo, an ex hominibus? id est creditis, baptismum Ioannis an ex precepto Dei, an ex hominis adinuentione factum esse?  Si enim huic interrogationi secundum ueritatem responderent, ipsimet suam questionem exposuissent: qui enim credit Ioanni, credit utique et Christo, quoniam Ioannes Christo testimonium perhibuit. Hoc autem illi intelligentes, cogitabant inter se dicentes: Si dixerimus e celo, dicet nobis, quare ergo non creditis illi? Ioannes enim Christum predicauerat, et eum Dei filium esse nuntiauerat. Si autem dixerimus, ex hominibus, timemus turbam: omnes enim habebant Ioannem sicut prophetam. Et respondentes Iesu dixerunt:  Nescimus. ueritatem dicere nolunt  , mentiri timent, mentiuntur tamen dicentes, Nescimus. Ait illi et ipse: Nec ego dico uobis in qua potestate hec facio.

LXXXuII. Quid autem uobis uidetur? Homo quidam habebat duos filios, et accedens ad primum dixit: Fili, uade hodie, operare in uinea mea.Ille autem respondens ait: Nolo; postea penitentia motus, abiit. Accedens autem ad alterum dixit similiter. At ille respondens ait: Eo, domine, et non iuit. Quis ex duobus fecit uoluntatem patris. Dicunt ei: Primus. Dicit illis iehsu: Amen dico uobis, quia publicani et meretrices precedent uos in regnum Dei. uenit enim ad uos Ioannes in uia iustitie, et non credidistis ei;  publicani et meretrices crediderunt ei; uos autem uidentes, nec penitentiam habuistis postea, ut crederetis ei. Duo enim filii due partes populi sunt: altera quidem Scribe et Pharisei, et ceteri qui se iustos  esse fingebant; altera uero publicani et meretrices  : unde et alibi dicitur, quia »duo homines ascenderunt in templum ut orarent: unus Phariseus et alter publicanus :« hec enim et illa parabola idem siguificare uidentur. Accessit autem Dominus ad primum, id est ad publicanos et peccatores, qui quoniam plures sunt, primi dicuntur. Sed quomodo accessit? per nuntios suos, per Ioannem Baptistam: ipse enim in deserto hos duos filios admonebat dicens: Penitentiam agite, appropinquauit enim regnum celorum. Huic autem a principio publicani et peccatores credere noluerunt, sed postea penitentia ducti, undique confluentes baptizabantur ab eo in Iordane flumine, confitentes peccata sua: at uero principes sacerdotum et seniores populi, et  ceteri tales qui semper se Deo seruire et obedire fingebant et promittebant, uidentes eum, neque penitentiam egerunt, neque ei credere uoluerunt. Unde etiam quibusdam eorum ad baptismum uenientibus quasi admirans, ait: »Progenies uiperarum, quis docuit uos fugere a uentura ira? Facite ergo fructum dignum penitentie :« Sic igitur publicani et meretrices precedunt eos in regnum Dei.

LXXXuIII. Alium autem parabolam audite. Homo erat paterfamilias qui plantauit uineam, et sepe circumdedit ei;et fodit in ea torcular, et edificauit turrem in medio eius; et locauit eam agricolis, et peregre profectus est. In figura  , huius hominis patrisfamilias Deum Patrem significat, qui uineam  Sorec ex Aegypto transtulit, et in montibus Isrel eam plantauit: unde Psalmista: »uineam, inquit, ex Aegypto transtulisti; eiecisti gentes et plantasti eam .« De qua et propheta ait: »uinea facta est dilecto in cornu filio olei :« et paulo post: »uinea enim Dei Sabaoth domus Isrel est.« Huic autem sepe circumdedit, quia sue uirtutis presidio eam muniit: et fodit in ea torcular, per quod altare intelligitur, in quo quasi uinum in torculari, hostiarum sanguis quotidie fundebatur. Aedificauit autem turrim in medio eius, templum uidelicet, in quo Iudeorum populus maxime confidebat. Et locauit eam agricolis, quia terram illam lacte et melle 102 manantem Iudeis tradidit ad  inhabitandum. Et peregre profectus est, quia longe est a peccatoribus salus. Cum autem tempus fructuum appropinquasset, misit seruos suos ad agricolas, ut acciperent fructus eius; et agricole, apprehensis  seruis suis, alium ceciderunt, alium occiderunt, alium uero lapidauerunt. Hoc est enim quod propheta ait: Et exspectauit ut faceret uuas, et fecit labruscas . Isti enim serui uiri sancti et prophete fuerunt  , quos ad illum populum corrigendum, et ad suum seruitium inuitandum Dominus misit. Iterum misit alios seruos plures prioribus, et fecerunt illis similiter: Unde et beatus Stephanus ait: »Quem enim prophetarum non sunt persecuti patres uestri? Et occiderunt eos qui prenuntiabant de aduentu iusti, cuius uos nunc proditores et homicide fuistis. Nouissime autem misit ad eos filium, dicens: uerebuntur filium meum. Agricole autem uidentes filium, dixerunt intra se: Hic est heres; uenite occidamus eum, et habebimus hereditatem  eius .« Manifesta sunt hec, in quibus passionem suam Dominus prophetabat; nos autem omnia iam completa uidemus et credimus. Agricole enim, id est principes sacerdotum, nisi Christum interficerent, et locum et gentem se amittere timuerunt: ideoque dederunt consilium populo, ut eum interficerent. Et apprehensum eum eiecerunt extra uineam, et occiderunt. Quid est enim extra uineam, nisi extra ciuitatem? Hoc est enim quod Apostolus ait: »Quorum enim animalium infertur sanguis in sancta per pontificem, horum corpora cremantur extra castra .« Ita et iehsu »ut sanctificaret per suum sanguinem populum, extra portam passus est  .« Compleuerunt igitur isti malo suo, quod illi significabant in  sacrificio suo. Cum ergo uenerit Dominus uinee, quid faciet agricolis illis? Interrogat eos Dominus sententiam iudicii, ut ipsimet suo iudicio seipsos damnent  . Aiunt illi: Malos male perdet, et uineam suam locabit aliis agricolis, qui reddant ei fructum temporibus suis. Quid est, o principes sacerdotum, quod modo non respondetis, nescimus, sicut superius, cum de baptismo Ioannis uos Dominus interrogaret, nisi quia hanc parabolam nondum intelligitis? si enim intelligeretis eam, aut nullum, aut aliud daretis responsum. Lucas tamen dicit, quod Pharisei audito uerbo responderint: »Absit!«  quod tale fuit ac si dicerent: Absit ut te occidamus, et ideo pereamus! Dicit illis  iehsu: Nunquam legistis in Scripturis: Lapidem quem reprobauerunt edificantes, hic factus est in caput anguli? A Domino factum est istud, et est mirabile in oculis nostris. Hec enim et superior parabola idem significant  . Principes enim sacerdotum  et Scribe et Pharisei, qui, legem exponentes et populum docentes, Synagogam edificabant, Christum Dominum nostrum, lapidem uidelicet angularem non solum reprobauerunt, uerum etiam morte turpissima occiderunt. Hic autem factus est in caput anguli, iungens duos parietes, unum ex circumcisione, alterum ex preputio uenientem: et hoc quidem a Domino factum est, et est mirabile in oculis nostris. Cui enim non uideatur esse mirabile, quod ille, qui modo cum latronibus suspensus fuit, nunc ab utroque populo caput et Dominus habeatur, et ubique regnans ab omnibus adoretur? Ideo dico uobis, quia auferetur a uobis regnum Dei, et dabitur genti facienti fructus eius. Quia enim hec et illa fecerunt, quia hunc lapidem reprobauerunt et Dei Filium  occiderunt, ideo regnum Dei auferetur ab eis, et dabitur gentili populo qui est melior eis. Unde et per prophetam Dominus ait: »uocabo non plebem meam plebem meam: et non misericordiam consecutam misericordiam consecutam :« et qui ceciderit super lapidem istum confringetur, super quem uero ceciderit conteret eum. Illi enim super istum lapidem cadunt, qui male de Christo intelligentes et a fide catholica aberrantes, in eum offendunt  : unde Apostolus ait: »Offenderunt enim in lapidem offensionis, sicut scriptum est: Ecce pono in Sion lapidem offensionis, et petram scandali, et omnis qui crediderit in illum, non confundetur .« Ipse quoque Dominus ait: »Beatus est qui non fuerit scandalizatus in me  .« Super quem uero ceciderit, conteret eum. Super quem enim cadit Dominus, nisi super eos quibus irascitur et indignatur? Ipse est enim ille lapis, qui in Daniele, »abscisus de monte sine manibus ,« totam illam famosissimam statuam comminuit, per quam omnis iniquorum multitudo figuratur. Et cum audissent principes sacerdotum et Pharisei parabolas eius, cognouerunt quod de ipsis diceret. Et querentes eum tenere, timuerunt turbas, quoniam sicut prophetam eum habebant. Apparet igitur quod eius uerba prius non intellexerunt, atque ideo sua se responsione damnauerunt.

103. LXXXIX.[CAP. XXII.] Et respondens iehsu dixit iterum in parabolis, dicens eis: Simile factum est regnum celorum homini regi, qui fecit nuptias filio suo.Tunc enim Deus Pater qui omnium rex et Dominus est, filio suo Iesu Christo Domino nostro nuptias fecit  , quando eum ut carnem nostram  susciperet in mundum misit. Ipse enim speciosus forma pre filiis hominum, nostre carni coniunctus, tanquam sponsus processit de thalamo suo. Ipse sibi gloriosam Ecclesiam, ut Apostolus ait, »sponsam elegit, non habentem maculam neque rugam .« Instar enim cantici nuptiarum totus ille liber editus est, qui Cantica canticorum uocatur. Et misit seruos suos uocare inuitatos ad nuptias, et nolebant uenire. Omnes enim patriarche et Prophete ad Christi nuptias Iudeos inuitauerunt, omnes eius aduentum predixerunt, omnes Noui Testamenti delicias laudauerunt; ipsi tamen uenire et eas recipere noluerunt. Iterum misit alios seruos, dicens: Dicite inuitatis: Ecce prandium meum paraui, tauri mei et altilia occisa, et omnia parata  sunt, uenite ad nuptias. Illi autem neglexerunt. Isti enim alii serui, apostoli sunt et doctores qui, iam paratis nuptiis et Scripturis ad intelligendum apertis, predicare et ad nuptias Iudeos inuitare, a Domino missi sunt. Totum hoc prandium, quid aliud est, nisi spiritualis intelligentia utriusque Testamenti? Hic enim tauros, agnos, et aues et cuncta ad alendum et edendum deliciosa inuenies: his enim cibis reficitur anima  , his deliciis saturatur et pinguescit intelligentia, quasi enim tauri sunt, queque sententie maiores, et ad tenendum et ad intelligendum difficiliores; aues uero sunt siue alites que altius uolando, et de spiritualibus loquendo, mentes nostras ad celestia eleuant. Hec autem tunc occisa et parata sunt, quando intellectu et  ratione superata, et memorie commendata, iam neque fugere, neque intelligentie resistere possunt. De tauris enim siue uitulis per Osee dicitur: »Omnem aufer iniquitatem, et accipe bonum et reddemus uitulos labiorum nostrorum .« Quid sunt enim uituli labiorum, nisi sententie Scripturarum, et laudes Dei, que in eis continentur? Quod uero etiam auis, sacra Scriptura dicatur, audi quid per Moysen Dominus dicat: »Si ambulans per uiam nidum auis in arbore uel in terra inueneris, et auem pullis uel ouis desuper incubantem, dimitte auem, captos tenens filios, ut bene sit tibi et longo uiuas tempore .« Hec enim auis, littera est, que sub alarum uelamine pullos uel oua, id est spiritualem intelligentiam  clausit: que quidem per loca difficiliora in arbore, per planiora uero in terra nidificat. Per huius igitur uoluminis uiam ambulantes huius auis  nidum aliquando in arbore, aliquando in terra inuenimus: ut ergo longo uiuamus tempore, dimittamus auem et litteram que occidit, teneamus pullos et oua, id est spiritualem intelligentiam que uiuificat. Et isti quidem sunt illi tauri: he sunt ille aues; hec sunt illa altilia, que in nuptiis Filii sui nobis Deus preparauit. Has autem delicias Iudei neglexerunt, has recipere et comedere noluerunt: ideoque abierunt: alii in uillam suam, alii uero in negotiationem suam. Nos enim in ciuitate Dei, nos in sancta Ecclesia harum nuptiarum delicias edimus: illi autem in uilla morantur; illi in grosso pane littere, et rusticano cibo delectantur. In uilla enim sunt quicunque extra Ecclesiam sunt. Possunt autem Iudeorum uille, singuli legis et prophetarum libri  intelligi. Et quoniam Iudei ubique terrarum de fraude, mercato, usura et deceptione uiuunt, non immerito ad negotiationem suam abiisse dicuntur. Reliqui uero tenuerunt seruos eius, et contumelia affectos occiderunt. Per hos enim illos intelligimus, qui primitiuam Ecclesiam persecuti sunt: unde et apostolis dicitur: »Quia ibant gaudentes a conspectu concilii, quoniam digni habiti sunt pro nomine Iesu contumelias pati .« Rex autem cum audisset, iratus est; et missis exercitibus suis, perdidit homicidas illos, et ciuitatem illorum succendit. Hec autem quia secundum litteram facta sunt, allegorice exponere, non uidetur esse necessarium. Post namque quadraginta et duos annos  exercitus suos, id est Romanorum principes  aduersus Iudeos Dominus misit, qui eos occiderunt et uendiderunt, et non solum 104 eorum ciuitates, uerum etiam ipsum templum famosissimum et nobilissimum succenderunt. Tunc ait seruis suis: Nuptie quidem parate sunt: sed qui inuitati erant, non fuerunt digni. Quid nuptie significent, superius diximus: quibus quoniam Iudei indigni fuerunt, gentilis populus ad eas comedendas uocatur. Quid est autem preparatio nuptiarum, nisi sanctarum expositio Scripturarum  . Ite ergo ad exitus uiarum, et quoscunque inueneritis, uocate ad nuptias. »Non est enim personarum acceptor Deus, sed in omni gente qui timet eum et operatur iustitiam, acceptus est illi .« Ubique suos discipulos  mandat, omnes ad fidem uocat, cunctos ad regni sui gloriam inuitat. Et egressi serui eius in uias, congregauerunt omnes quos inuenerunt malos et bonos: et implete sunt nuptie discumbentium.  In hac enim area frumentum, et palee, triticum et zizania boni et mali simul uersantur  . Implete sunt nuptie; conuenerunt gentes; annuntiauerunt apostoli et locuti sunt, multiplicati sunt super numerum. Intrauit autem rex, ut uideret discumbentes, et uidit ibi hominem non uestitum ueste nuptiali. Quomodo enim alicubi intrat, qui ubique est? Quia enim omnipotens Deus non statim punit, et in multa patientia nos sustinens, peccata nostra uidere dissimulat, quasi abesse uidetur: adest autem quando nos punire et affligere incipit. ueste autem nuptiali indutus non est, qui fidem non habet et Christum non imitatur: unde Apostolus ait: »Exuite uos ueterem hominem, et induite nouum .« »Quicunque enim baptizati estis in Christo  Iesu, Christum induistis  .« Et ait illi: Amice, quomodo huc intrasti, non habens uestem nuptialem? At ille obmutuit. Hoc enim specialiter illis dicere uidetur, qui ad Christi corporis et sanguinis sacramenta indigne accedunt. Poterat enim iste respondere se cum ueste nuptiali ad conuiuium uenisse, sed eam postea amisisse; nisi quia stupore et timore oppressus, obmutuit. Tunc dicit rex ministris: Ligatis pedibus eius et manibus, mittite eum in tenebras exteriores: ibi erit fletus et stridor dentium. Hec enim sententia datur in illos, qui excusationis uerbum nullum habent, quod Deo respondeant. Semper enim his nuptiis Deus interest; semper bene et male indutos uidet; et quamuis ipse a nemine uideatur, semper tamen alios ad  penam, alios ad gloriam parat et iudicat. Quod autem pedibus manibusque ligantur, sine uiribus et fortudine eos esse ostendit. Tenebre uero exteriores ille sunt, ultra quas alie tenebre non sunt. In fletu uero et stridore dentium, doloris immensitas significatur. Multi autem sunt uocati, pauci uero electi. Multi enim uocantur ad nuptias, pauci uero introducuntur in regis thalamum et gloriam.

XC. Et abeuntes Pharisei, consilium inierunt ut caperent eum in sermone  .Stulti Pharisei, qui  se in sermone uerbum Dei capere putant, et suis consiliis sapientiam fallere arbitrantur. Et mittunt ei discipulos suos. Cum quibus? cum Herodianis, id est cum Herodis ministris, qui tributa colligebant  . Hec est igitur Ecclesia malignantium, hoc est concilium ueritatis! Mali magistri, mali discipuli, malis ministris sociantur. Cum fraude ueniunt, cum calliditate loquuntur. Sed quid dicunt? Magister, scimus quia uerax es, et uiam Dei in ueritate doces, et non est tibi cura de aliquo; non enim respicis personam hominum. ualde 105 bene loquuntur Pharisei; sed aliud ore et aliud corde loquuntur. Ex uenenoso fonte dulcia uerba prorumpunt. Huic enim tante simulationi Psalmista respondens ait: »Si uere utique iustitiam  loquimini, recte iudicate filii hominum .« Quem magistrum uocatis, et ueracem dicitis, sicut magistrum et ueracem diligite, colite, et sequimini. Dic ergo nobis quid tibi uidetur: licet censum dare Cesari an non? Putauerunt enim isti Christum Dominum nostrum, quem pietatis et iustitie amicum esse cognouerant, respondere ut potius templo et Deo offerrent quam Cesari, homini scilicet iniquo, tributa darent: qua occasione Herodiani commoti eum raperent, ad iudicem traherent, et quasi reum accusarent. Sed si censum dare non liceret et si tributa soluere esset peccatum, ipse utique tributum pro se dari non precepisset. Sic enim superius ait: »Quid tibi uidetur, Simon? Reges terre a quibus accipiunt tributum uel censum? a filiis suis an ab  alienis? Et ille dixit: Ab alienis. Respondit iehsu: Ergo liberi sunt filii, ut autem non scandalizemus eos, uade ad mare, et mitte hamum, et eum piscem qui primum ascenderit tolle: et aperto ore eius, inuenies staterem; illum sumens da eis pro me et te .« Qui igitur, ne scandalum fieret, quamuis non deberet, tributa persoluit, non erat conueniens ut ad lites et scandala concitanda, censum dare alios prohiberet. Cognita autem iehsu nequitia eorum, ait: Quid me tentatis, hypocrite?  Stultum est enim ei per hypocrism et simulationem loqui, quem occulta non fallunt, qui corda uidet et cogitationes considerat. Ostendite mihi numisma census. At illi obtulerunt ei denarium. In denario autem scripta erant Cesaris nomen et imago. Et ait illis iehsu: Cuius est imago hec et superscriptio? Dicunt ei: Cesaris  . uide quomodo ipsa sua responsione eos ligat; uide quomodo Dei sapientia comprehendit huius mundi sapientes in astutia eorum! Ipsi enim testes sunt Cesaris hoc esse quod ostendunt: quod si Cesaris est, quare Cesari non reddatur? imo quare Cesari tollant quod Cesaris esse fatentur? Tunc ait illis: Reddite ergo que sunt Cesaris Cesari. Nolite Cesari iniuriam facere, nolite ei sua auferre, ne si sua ei auferre uelitis, ipse  qui uobis potentior est, et sua et uestra auferat uobis. Quam bene huic loco conuenit quod quidam ait: »Arma tenenti omnia dat qui iusta negat.« Et que sunt Dei, reddite Deo. Nihil enim est quod Dei non sit; illud tamen specialiter eius esse dicitur, quod magis ab eo diligitur. Diligit enim omnem suam creaturam, secundum illud: »Misereris omnium, Domine; et nichil odisti eorum que fecisti :« sed illam precipue diligit, per quam fecit ceteras creaturas. Sua igitur imago reddatur Cesari, et sua imago reddatur Deo; ad imaginem namque Dei factus est homo. Reddamus Deo imaginem suam  ; reddamus Deo animas nostras: nil carius habemus; hoc igitur tributum soluere debemus. Et audientes mirati sunt; et relicto  eo abierunt. Mirantur Pharisei se tam facile esse conclusos; et qui ad hoc uenerant, ut Christum caperent in suo sermone, se ipsos in suis sermonibus captos esse cognoscunt.

XCI. In illo die accesserunt ad eum Sadducei, qui dicunt non esse resurrectionem.In illo, inquit, die quo Pharisei uicti recesserunt, in illo Sadducei uincendi accesserunt. Et interrogauerunt eum dicentes: Magister, Moyses dixit: Si quis mortuus fuerit non habens filium, ut ducat frater eius uxorem illius, et suscitet semen fratri suo. Erant autem apud nos septem fratres, et primus uxore ducta defunctus est; et non habens semen, reliquit uxorem suam fratri suo. Similiter secundus et tertius usque ad septimum: nouissime autem omnium et mulier defuncta est. In  resurrectione ergo cuius erit de septem uxor? omnes  enim habuerunt eam. uerum est utique: quia Moyses hoc dixit, ut frater uxorem fratris ducat ad suscitandum semen fratris sui; hec autem fabula, qua septem fratres unam uxorem habuisse dicunt, Sadduceorum adinuentio est  . Scio tamen quosdam in his septem fratribus septem libros, id est Eptaticum  intellexisse: hanc autem suam adinuentionem ideo Sadducei Domino attulerunt, ut, per hanc, resurrectionem mortuorum non esse probarent, 106 dicentes: Aut enim simul omnes eam habebunt, aut nullus: si enim unus aliquis eam habeat, ceteris iniuriam faciet; quod enim commune est, nemo sibi quasi proprium uindicare debet. Huic autem tanto errori ueritatis magister respondens ait: Erratis, nescientes Scripturas neque  uirtutem Dei. Et mox ipsum errorem in quo errabant ostendit, dicens: In resurrectione enim neque nubent, neque nubentur. Per quod significat eos probare uoluisse, ut si homines resurgerent, sicut in hoc seculo, ita etiam in futuro uiri suis uxoribus commiscerentur. Sed quare sic errabant? Quia nesciebant Scripturas neque uirtutem Dei. Nam neque illud intelligebant quod Moyses dixerat; neque Dei uirtutem et omnipotentiam credebant, et ideo tantam omnium resurrectionem posse fieri desperabant. Non enim sicut hic, ita et ibi fiet; neque sicut modo, ita tunc uoluptati operam dabunt: Sed erunt sicut angeli Dei in celo. Angeli enim naturaliter casti et uirgines sunt: tales igitur et homines erunt. Quod autem mortuorum resurrectio fiat, mox Scripture  testimonio subinferens, ait: De resurrectione mortuorum non legistis quod dictum est a Deo dicente uobis: Ego sum Deus Abraham, Deus Isaac, et Deus Iacob: non est Deus mortuorum sed uiuentium. Ac si dicat: Si, ut uos male putatis, homo post mortem non esset, nequaquam se Deus, patriarcharum Deum esse diceret, cum utique ipse sit Deus et Dominus, non eorum qui non sunt, sed eorum qui sunt. Et audientes turbe mirabantur in doctrina eius. Quoniam autem Sadducei errantes, neque Scripturas intelligunt neque uirtutem Dei, uideamus nos modo quid illa Scriptura significet, quam Sadducei de suscitando fratris semine Domino proposuerunt. Non enim hoc secundum litteram in Ecclesia custoditur, imo uero ne custodiatur omnino interdicitur;  aliter igitur eam intelligere oportet. Dicatur ergo:  quando habitauerint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater eius, et suscitabit semen fratris sui, et primogenitum ex ea filium nomine illius appellabit, ut non deleatur nomen eius ex Isrel. Isti enim sunt illi fratres de quibus dicitur: »Ecce quam bonum et quam iucundum habitare fratres in unum .« Isti, etsi non corpore, mente tamen et spiritu omnes simul habitant. Ex his autem unus quilibet absque liberis moritur, quando aliquis episcopus ex hac uita transiens, nullum ex omnibus suis subiectis in Ecclesia sua talem relinquit, qui eius cathedra dignus habeatur  . Queritur igitur ex alia Ecclesia cui uxor defuncti coniungatur: et ipse quidem non alius  eligitur, nisi qui eiusdem defuncti frater fuerit: frater utique non natura, sed moribus, ut eiusdem bonitatis et humanitatis, eiusdem sit fidei et caritatis, et quasi frater fratri consimilis. »Iste autem suscitabit semen fratris sui ,« ut quos uel in peccatis mortuos, uel malo somno grauatos inuenerit, ad bonum opus euigilare faciat. Et primogenitum nomine illius appellabit. Primogenitum quidem, non qui prius genitus sit, sed qui merito sanctitatis inter omnes eius genitos primus et maximus habeatur. Et iste quidem uocabitur episcopus; hoc est enim nomen defuncti. Quare hoc? Ut non deleatur nomen eius ex Isrel: ut nunquam Ecclesia episcopo careat, et nunquam hoc nomen in ea deficiat. »Si autem noluerit accipere uxorem fratris  sui que ei lege debetur, perget mulier ad portam ciuitatis et interpellabit maiores natu, dicetque: Non uult frater uiri mei suscitare semen fratris sui in Isrel, nec me in coniugium, sumere. Statimque accersiri eum facient et interrogabunt; si responderit, nolo eam uxorem accipere, accedat ad eum mulier coram senioribus et tollat calceamentum de pede eius, spuetque in faciem illius et dicet: Sic fiet homini qui non edificat domum fratris sui. Et uocabitur nomen illius in Isrel, domus discalceati .« Quare enim ante portam ciuitatis iudicium queritur, nisi quia ibi iudices sedent? Dominus enim de ipso loquitur dicens: »Ego sum ostium, per me si quis introierit, saluabitur .« Ante hoc igitur ostium et ante hanc portam  sedent episcopi, ut eius lumine illustrati, nusquam deuient a ueritate. Ad hos autem omnes cause deferri eorumque iudicio definiri debent. His ergo presentibus accedit mulier ad fratrem uiri sui, et quia eam in coniugium sumere noluit, tollit calceamentum de pede eius. Quid est enim calceamentum de pedibus tollere, nisi euangelizandi licentiam auferre?  Unde Apostolus: »Calceati, inquit, pedes in preparatione Euangelii pacis .« Spuit insuper in faciem eius, quia palam et manifeste eum contemptibilem et tanti honoris indignum esse ostendit. Hoc autem de illis rectissime intelligi potest, qui maiores Ecclesias ambientes, minori se Ecclesie iungere despiciunt; quos non animarum salutem, sed honoris gloriam querere, non dubium est. Iustum igitur esset ut semper excalceati et consputi nunquam tali coniugio digni iudicarentur. Hoc est enim quod ait: »Et uocabitur nomen eius in Isrel domus discalceati.« 107 Quis enim eum calceare audeat, quis calceati officium illi tribuat, qui ipsa nominis appellatione se excalceatum esse demonstrat? Sic igitur nunc in Ecclesia spiritualiter  custoditur, quod prius secundum litteram in Synagoga custodiebatur  .

XCII. Pharisei autem audientes quod silentium imposuisset Sadduceis, conuenerunt in unum.Recedentibus Phariseis, ueniunt Sadducei, et iterum recedentibus Sadduceis, ueniunt Pharisei: nunc isti, nunc illi eum tentant, et quia rationibus eum capere et tenere non possunt, frequenti congressu eum mouere et fatigare conantur  . Ipse tamen omnibus respondens, aliis satisfacit, alios concludit. Et interrogauit eum unus ex eis legis doctor tentans eum, magister, quod est mandatum magnum in lege? Omnes eum tentant, omnes eum magistrum uocant: non tamen, quasi a magistro, ueritatem ab eo uolunt discere, sed potius si fieri possit, eum quasi incautum  in aliquo sermone capere desiderant  . Sed quid eis prodest? Nihil enim sapientia ignorat. Quid autem responderit Dominus, audiamus: Diliges Dominum Deum tuum ex toto corde tuo, et ex tota anima tua, et ex tota mente tua. Hoc est maximum et primum mandatum. Secundum autem simile est huic: Diliges proximum tuum sicut teipsum: in his duobus mandatis uniuersa lex pendet et prophete. Hec est igitur causa quare hec duo mandata prima dicantur, et maxima; quia tantum possunt hec duo, quantum et cetera omnia  : aliter enim hec mandata, neque prima, neque secunda sunt, quoniam in tabulis lapideis scripta non sunt. Decem enim sunt uerba legis, quorum primum est: »Non habebis deos alienos coram me .« Primum  igitur dicitur hoc mandatum, non quod in ordine Scripture primum sit, sed quod in uirtute significationis principale et maximum sit. Huic autem secundum et simile est: Diliges proximum tuum sicut teipsum, quoniam secundas et similes uires habet post ipsum. Unde Ioannes apostolus ait. »Qui enim non diligit fratrem suum quem uidet,  Deum quem non uidet quomodo potest diligere? Et hoc mandatum habemus a Deo, ut qui diligit Deum, diligat et fratrem suum .« Qui enim Deum non diligit, neque seipsum, neque fratrem diligit. Primum est igitur ut Deum diligat, deinde seipsum, postmodum uero fratrem suum tanquam seipsum  . Qui enim seipsum odit, si fratrem suum diligat sicut seipsum, et fratrem suum odit. Omnis enim »qui diligit iniquitatem, odit animam suam ;« odit igitur et animam fratris sui, si fratrem suum diligat sicut seipsum. Nulli igitur alii dicitur, ut diligat fratrem suum sicut seipsum, nisi illi qui diligit seipsum: nemo autem seipsum diligit, nisi ille qui Deum diligit. Sic igitur primum mandatum est diligere Deum, deinde uero  proximum propter Deum. Modus autem dilectionis hic est, ut ex toto corde, tota anima, tota mente, et cunctis uiribus Deum diligamus, proximum autem tanquam nos ipsos  . Plus est enim si ex toto corde aliquem diligas, quam ut sicut teipsum eum diligas, quia potest fieri ut teipsum non diligas, non potest autem fieri ut ipsum non diligas, quem ex toto corde et tota anima diligis. Si uis igitur teipsum diligere, prius dilige Deum ex toto corde, deinde uero quia iam diligis teipsum, dilige proximum tuum sicut teipsum. Toto enim corde, tota mente, et in cunctis uiribus sancti apostoli et martyres Deum dilexerunt, qui occidi quidem potuerunt, ab eius tamen amore et dilectione separari nullatenus potuerunt. Et isti quidem bene dilexerunt  seipsos, quia uitam eternam, gloriam et honorem, omnemque felicitatem adepti sunt sibi ipsis; dilexerunt autem et proximos suos sicut se ipsos, quoniam hanc eamdem gloriam et beatitudinem desiderauerunt illis tanquam sibi ipsis. In his enim duobus mandatis uniuersa lex pendet et prophete: omnis enim qui peccat, aut in Deum, aut in seipsum, aut in proximum peccat. Qui uero predicto dilectionis modo Deum et proximum diligit, quomodo eos offendet quos tantopere diligit? Nam et in se ipso peccare timet, ne in hoc quoque Deum offendat. Si igitur in his duobus mandatis caritas adimpletur, et omnia peccata tolluntur, manifestum est quod in eis uniuersa lex pendeat et prophete. Quid enim aliud lex et prophete precipiunt, nisi ut Deum et  proximum diligamus, et a uitiis et peccatis cunctisque offensionibus nos abstineamus?

XCIII. Congregatis autem Phariseis, interrogauit eos iehsu, dicens: Quid uobis 108 uidetur de Christo, cuius filius est?Dicunt ei Dauid: Ait illis: Quomodo  ergo Dauid in spiritu uocat eum Dominum, dicens: Dixit Domino meo: Sede a dextris meis, donec ponam inimicos tuos scabellum pedum tuorum? Si ergo Dauid uocat eum Dominum, quomodo filius eius est? Idem enim ipse et filius est et Dominus Dauid: filius quidem secundum humanitatem; Dominus autem secundum diuinitatem: de stirpe namque Dauid secundum carnem natus est Christus. Hoc autem Pharisei non intelligebant, sed sicut ceteros, hominem tantum, et non Deum, Christum quem ipsi Messiam uocant, fore credebant  . Hac igitur interrogatione seipsum et Deum et hominem, omniumque creaturarum regem et principem esse ostendit  . Quia enim filius est Dauid, homo est: Deus uero, quia eius Dominus est, et ad Patris  dexteram sedet; in eo autem quod omnes eius inimici illius pedibus sunt subiecti, omnium Dominus esse ostenditur. Dauid enim in Spiritu sancto uidens Christum Dominum nostrum post resurrectionem suam ad Patrem reuertentem, illa que ibi agebantur secreta intelligens, ait: »Dixit Dominus« Pater »Domino meo« Filio suo, »sede a dextris meis ,« ut, sicut in una sede sedemus, ita equales ab omnibus esse credamur. Sede, inquam, donec ad iudicium reuertaris, omnesque tui inimici tuis pedibus subiiciantur. Et hoc quidem quia Pharisei non intellexerunt, nemo illorum ei poterat respondere uerbum, neque ausus fuit quisquam ex illa die eum amplius interrogare.

XCIu. [CAP. XXIII.] Tunc iehsu locutus est ad  turbas et ad discipulos suos, dicens: Super cathedram Moysi sederunt Scribe et Pharisei;omnia ergo quecunque dixerint uobis, seruate et facite, secundum uero opera eorum nolite facere: dicunt enim et non faciunt. Quid est enim sedere super cathedram Moysi, nisi Moysi doctrinam et legem  predicare, et populum regere et admonere? Hoc autem erat officium Scribarum et Phariseorum: unde et super cathedram Moysi sedere dicuntur. Sed quid est quod Dominus alibi precipit, dicens: »Cauete a fermento Phariseorum quod est hypocrisis :« hic autem dicit: »Omnia quecunque dixerint uobis, seruate et facite?«  Phariseorum enim doctrina fermentum dicitur, sed non illa quam docent quando sedent super cathedram Moysi:  sedent enim super cathedra Moysi, quando nichil aliud predicant, nisi ea que precipit Moyses; hec autem et seruanda et facienda sunt. Quando uero per fraudem et hypocrisin non legis uerba, sed suas traditiones docent, tunc eis obedire et credere non  oportet, quoniam in Moysi cathedra non sedent. Qualiscunque igitur sit predicator, si tamen non sua sed Dei uerba annuntiat, populus ei obedire et credere debet: sequatur eum in his que dicit, non sequatur eum in his que agit: quod enim dicit, Dei est, quod autem agit, suum est  . Alligant autem onera grauia et importabilia, et imponunt in humeros hominum, digito autem suo nolunt ea mouere. His autem uerbis clementissimus Dominus nos admonere uidetur, ut in peccatoribus ad penitentiam conuersis pietatem et misericordiam habeamus: eorumque onera potius cum eis portemus, quam supra uires eos oneremus. Unde et sacerdotes in lege iniquitatem sanctuarii portare iubentur  : unde et per Moysen Dominus ait: »Qui percusserit seruum suum uel ancillam uirga, et mortui fuerint in manibus  suis, criminis reus erit .« Fit enim multoties ut pastor Ecclesie peccantem seruum uel ancillam, id est masculum et feminam sibi subiectos, eorum facinora exaggerando et tormenta futura minando, duramque canonum penitentiam nuntiando, nimis aspere uirga correctionis percutiat. Qui, si in eius manibus mortui fuerint, id est si eos propter immanitatem sceleris et importabile onus penitentie, ueniam desperare senserit, eosque uerbis mitioribus et antidoto pietatis non confortauerit, quasi qui male medendo egrum occiderit, reus erit. Habeat igitur penitentia modum; et unicuique rationabiliter onera imponantur  : magis enim ad cordis contritionem, quam ad ieiunia  et carnis macerationem respicit Deus. Magna enim misericordia ei fieri potest, 109 qui iam ex corde penitet, et peccare cessat: qui uero aliter agit, etsi multum ieiunet, tamen nichil agit. Omnia uero opera sua faciunt, ut uideantur ab hominibus. Ideo enim Scribe et Pharisei nullam de operibus suis mercedem suscipiunt, quia omnia opera sua faciunt, non  pro iustitia uel animarum salute, sed pro uana gloria, ut uideantur et laudentur ab hominibus. Dilatant enim phylacteria sua, et magnificant fimbrias. Phylacteria enim chartulas quasdam dicit, quas in manibus uel circa collum appensas ferebant, in quibus uerba legis scripta erant, ut semper ad ea respicientes a iustitia non declinarent. Hanc autem consuetudinem ex eo loco sumpsisse uidentur, ubi dicitur: »Erit igitur hoc quasi signum in manu tua, et quasi appensum quid ob recordationem ante oculos tuos  .« Quod quidem si bono et simplici animo fecissent, non ualde reprehensibile esse uidebatur. De fimbriarum quoque usu Moysi a Domino dicitur: »Loquere filiis Isrel, et dices ad eos ut faciant sibi fimbrias per angulos palliorum, ponentes in eis uittas hyacinthinas: quas cum uiderint,  recordabuntur omnium mandatorum Domini, ne sequantur cogitationes suas et oculos per res uarias fornicantes, sed magis memores preceptorum Domini faciant ea  .« Hoc autem quid significet non multa indiget expositione, siquidem ipse qui scripsit, exposuit. Ad hoc enim uittas hyacinthinas in fimbriis ponere iussit, ut signum quoddam eis esset, quo celestium mandatorum memores uana et inutilia non cogitarent  . Sunt igitur fimbrie, legis mandata: uitte uero hyacinthine, sancte cogitationes: que si simul uincte fuerint, ab omni uanitate oculos auertunt, et totam mentem ad celestia dirigunt. uidentes enim hyacinthum celi recordamur; quoniam unius coloris sunt celum et  hyacinthus. Hec autem in Phariseis Dominus non reprehendisset  , nisi quia omnia opera sua faciebant, ut uiderentur ab hominibus. De quibus adhuc subditur: Amant autem primos recubitus in cenis, et primas cathedras in Synagogis, et salutationes in foro, et uocari ab hominibus Rabbi. His autem uerbis Scribe et Pharisei de uana gloria,  superbia et ambitione notantur: his et nos admonemur, ne eos in talibus imitemur  . Prime namque cathedre ad ambitionem, cetera uero ad superbiam et uanam gloriam spectant. uos autem notite uocari Rabbi; unus est enim magister uester. Quia enim omnis uana gloria peccatum est; peccat utique qui pro uana gloria sic uocari desiderat. Discipulus quoque non effugiet culpam, qui magistri nomen sibi usurpat. Omnes autem uos fratres estis, et patrem nolite uocare uobis super terram: unus est enim pater uester qui in celis est. Nec uocemini magistri, quia magister uester unus est Christus. Unus est pater, unus est et magister. Unde et Iacobus ait: »Nolite plures magistri fieri, fratres mei .« Ubi enim plures magistri, ibi plures sententie,  ibi schisma; unde Apostolus admonet ut »idipsum dicamus omnes .« Bonum habemus magistrum; ipsum sequamur, ipsius sententia una sit et omnis. Patrem uero in terra querere non debemus, quia omnes fratres sumus, et unum in celis patrem habemus. Illi credere, illi obedire oportet, cuius amore patres et matres, fratres et sorores, magistros et doctores, et quecunque in mundo sunt et in terra uersantur, abiicere et abnegare debemus. Qui maior est uestrum, erit minister uester. Hoc enim de seipso Dominus ait, qui usque 110 ad lauandos pedes discipulorum se humiliare dignatus est, prebens nobis humilitatis exemplum. Unde et subditur: Qui autem se exaltauerit humiliabitur, et qui se humiliauerit exaltabitur  .  Deus enim superbis resistit: humilibus autem dat gratiam. Deponit enim potentes de sede et exaltat humiles.

XCu. ue autem uobis, Scribe et Pharisei hypocrite, qui clauditis regnum celorum ante homines.uos enim non intratis, nec intreuntes sinitis intrare. Eorum enim exemplum et doctrinam ceteri sequuntur  . Sicut igitur illuminant et saluant alios, si boni sunt, ita excecant et perdunt, si mali. ue uobis, Scribe et Pharisei hypocrite, qui comedi is domos uiduarum, oratione longa orantes: propter hoc, amplius accipietis iudicium. Longis enim orationibus et  aliis simulationibus domos uiduarum Scribe et Pharisei comedebant, quia putantes eos religiosos et iustos, ea que habebant sancte mulieres eis tribuebant. Sic enim prius ministrabant istis pro simulatione, sicut postea ministrauerunt apostolis pro religione  . ue uobis, Scribe et Pharisei hypocrite, qui circuitis mare et aridam ut faciatis proselytum unum: et cum factus fuerit, facilis eum filium gehenne duplo quam uos. Studebant enim Scribe et Pharisei quos poterant ex gentili populo ad Iudaismum conuertere, quorum post conuersionem nullam curam habentes, eos in peius ruere cogebant  . In quo nos quoque admonemur ne eorum quos ad fidem conuertimus negligentiam habeamus. ue uobis, duces ceci, qui dicitis: quicunque iurauerit per  templum, nichil est; qui autem iurauerit in auro templi, debet. Stulti et ceci! quid enim maius est, aurum, an templum quod sanctificat aurum? Et quicunque iurauerit in altari, nichil est; qui autem iurauerit in domo, que est super illud, debet. Ceci! quid enim maius est, domus, an altare quod sanctificat domum? Unde autem hanc stultissimam opinionem Scribe et Pharisei habuerint, incertum est  . Omnia enim hec sancta sunt: sanctius tamen altare quam templum; et sanctius templum quam aurum templi. Et illud quidem propter sacrificium; hoc autem propter dedicationem. Quamuis enim totum templum sanctificatum esset, nusquam tamen nisi in altari sacrificium fieri licebat: sanctius igitur altare. Sequitur: Qui ergo iurat in altari, iurat in eo et in omnibus que  super illud sunt, et qui iurat in templo, iurat in illo et in eo qui habitat in ipso, et qui iurat in celo, iurat in throno Dei et in eo qui sedet super eum. Qui enim iurat in altari, non lapides attendit, sed altaris consecrationem, et eum in cuius nomine consecratum est: ideoque non lapidibus sed Deo eiusque se obligat sacramentis. Similiter autem de templo et de celo intelligatur. Nos quoque cum super Euangelia iuramus, non chartas, et atramentum, sed Christum et eius uerba consideramus: unusquisque enim in eo iurat, ad quem iurando attendit. ue uobis, Scribe et Pharisei hypocrite, qui decimatis mentham  et anethum et cyminum, et reliquistis que grauiora sunt legis, iudicium et misericordiam et fidem. ue, inquit, uobis qui hec decimatis, non quia hec decimatis, sed quia hec decimando, maiora relinquitis  . Hec enim oportuit facere, et illa non omittere: unde manifestum est, quia parum prodest minora legis obseruare precepta, si maiora relinquamus. Ruit enim quidquid superedificatur, nisi firmum fuerit fundamentum. Duces ceci excolantes culicem, camelum autem glutientes. Hoc enim interest inter minora et maiora legis precepta, quod inter culicem et camelum. Excolant autem culicem, qui in minoribus offendere timent; glutiunt uero camelum qui contra maiora agere non metuunt  . Tractum est autem ab illis qui aquas colant, ne  sordidum aliquod bibant. Hypocrite igitur culicem in gutture bibendo sentiunt, camelum uero non sentiunt; dum minora 111 peccata simulatione quadam agere metuunt, maiora uero facere non timent.

XCuI. ue uobis, Scribe et Pharisei hypocrite, qui mundatis quod de foris est calicis et paropsidis, intus autem pleni estis rapina et immunditia.Calicem et paropsidem eosdem ipsos Scribas et Phariseos methaphorice dicit, qui cum rapina, immunditia et omni iniquitate interius pleni essent, iustos et mundos se de foris ostendebant  . De quibus adhuc subditur: Pharisee cece, munda prius quod intus est calicis et paropsidis, ut fiat id quod de foris est mundum. Si enim cor interius mundum fuerit, omnia  erunt munda que exterius apparent: unde Psalmista: »Cor mundum crea in me, Deus ;« et Apostolus: »Nihil enim mihi conscius sum: ex corde enim exeunt cogitationes male .«---ue uobis, Scribe et Pharisei hypocrite: qui similes estis sepulcris dealbatis, que foris parent hominibus speciosa, intus uero plena sunt ossibus mortuorum et omnium spurcitia: sic et uos  a foris quidem paretis hominibus iusti, intus autem pleni estis hypocrisi et iniquitate. Expositio est eorum que superius dicta sunt, nullaque indiget expositione  .

XCuII. ue uobis, Scribe et Pharisei hypocrite, qui edificatis sepulcra prophetarum, et ornatis monumenta iustorum et dicitis:Si fuissemus in diebus patrum nostrorum, non essemus socii eorum in sanguine prophetarum  . Ita testimonium  estis uobismetipsis, quia filii estis eorum qui prophetas occiderunt. ue, inquit, uobis  , non quia edificatis et ornatis sepulcra prophetarum: hoc enim pietatis opus est; sed quia filii estis eorum qui prophetas occiderunt; filii quidem non tantum natura, quantum imitatione et iniquitate. Sicut enim omnes  dicuntur filii Abrahe, quia imitantur Abraham; ita omnes iniqui, iniquorum filii dicuntur, quia imitantur iniquos. Unde et Dominus his talibus ait: »Si filii Abrahe essetis, opera utique Abrahe faceretis .« ue igitur illis, quia non Abraham, non prophetarum, non iustorum filii sunt, quia non eos imitantur, imo uero eorum filii sunt qui prophetas occiderunt in omni malitia et iniquitate eos imitantes. Dicunt preterea, si fuissent in diebus patrum suorum, non fuissent socii eorum in sanguine prophetarum: cum ualde illis nequiores non solum prophetas occiderunt, uerum etiam ipsum Dominum prophetarum. Unde et subditur: Et uos igitur implete mensuram patrum uestrorum: currite, festinate, ut usque ad eorum iniquitatis integram  perfectamque mensuram perueniatis; turpe est enim ut a patribus uestris degeneretis, et minores ab illis in nequitia inueniamini. Hoc autem ideo dicit, quia in sua, suorumque discipulorum nece, iam nimium eos per inuidiam accensos esse uidebat  . Hic autem locutionis modus a grammaticis ironia uocatur  . Serpentes, genimina uiperarum, quomodo fugietis a iudicio gehenne? Serpentes enim sunt,  quia callidi et uenenosi; genimina uero uiperarum  , quia cunctis iniquis iniquiores: cum nec uxor uiro, nec filii parentibus parcant. Qui utique gehenne iudicium aliter fugere non poterunt, nisi matrem suam occiderint, sicut ipsa quoque eorum patrem interfecit. uiperarum enim hec natura dicitur esse, ut quando femina concipit masculum interficiat; quando uero parit, ipsa nichilominus a filiis occidatur  : neque enim exspectant, ut assueto nature ordine oriantur, sed rupto matris utero uiolenter foras erumpunt. uipera igitur, Synagoga; uir eius, Christus: uenit Christus ad Synagogam, uenit ad uxorem suam, quam postquam suo semine impregnauit, totamque euangelice predicationis sementem in eam infudit, illa sicut uipera uenenosa  et impia contra eum assurgens, eum interfecit. De cuius impio utero filii eius erumpentes eam occidunt, quoniam Iudei ad fidem uenientes eam excommunicant et damnant. Unde Apostolus ait: »Cum autem placuit ei qui me segregauit ex utero matris 112 mee, et uocauit per gratiam suam ,« et cetera. Omnes enim hereses damnant, quicunque ab heresibus ad Ecclesiam ueniunt. Sequitur:

XCuIII. Ideo ecce ego mitto ad ros prophetas et sapientes, et Scribas; et ex illis occidetis, et crucifigetis, et ex eis flagellabitis in Synagogis uestris;et persequemini de ciuitate in ciuitatem, ut ueniat super ros omnis sanguis iustus qui effusus est super terram. Apostoli enim martyres et doctores, prophete, sapientes, et scribe fuerunt; quod ad Iudeos, omnesque  mundi nationes predicandas Dominus misit. Hos autem Iudei occiderunt, crucifixerunt, flagellauerunt et de ciuitate in ciuitatem persecuti sunt. Nemo enim Christianorum usquam occisus est, qui eorum uel manibus uel affectu non sit occisus; unde et omnium rei esse dicuntur, omniumque iustorum sanguis super eos uenire Dominus ipse testatur. Hoc autem ex quo et usque quo exponit, dicens: A sanguine Abel iusti usque ad sanguinem Zacarie filii Barachie, quem occidistis inter templum et altare. Cum enim alibi scriptum sit, quod »filius non portabit iniquitatem patris, sed unusquisque in peccato suo morietur :« quid est, quod modo hic dicitur, quod omnis sanguis iustus ueniet super generationem istam? His  enim uerbis Saluator noster dicere uidetur; quod hec impia generatio tantam penam pro suo scelere patiatur, quantam pateretur, si omnium iustorum sanguinem fudisset, qui ab Abel fusus est usque ad  Zacariam  . Et hoc merito: maius enim fuit Christum occidere, eiusque corpus, quod est Ecclesia, iniquo odio persequi, quam si omnium precedentium iustorum sanguinem fudissent. Zacarias autem Barachie filius nusquam legitur fuisse occisus: at uero Zacarias filius Ioiade in atrio templi legitur interfectus. Inter templum uidelicet et altare, quod sub diuo erat, ubi hostiarum sanguis fundebatur. Hec igitur, quia historie non ueniunt  , spiritualis intelligentia querenda est. Puto enim, quod Dominus noster se ipsum Zacariam uocat, et preterito pro futuro utitur: interpretatur enim Zacarias memoria Domini. Sicut enim Christus iehsu dicitur uerbum Domini, sermo Domini uirtus et sapientia Domini; ita iste quidem est Barachie  filius, qui benedictus Dominus interpretatur. Unde et principi sacerdoti se interroganti, an esset Christus filius benedicti, respondit: Ego sum. Hunc autem Iudei occiderunt inter templum et altare, quoniam ibi Christi mortem inter se consiliati sunt. Neque enim aliter Christum Dominum Iudei occiderunt, nisi consiliando, accusando et danmando: unde et ipsi quoque dicebant: »Nobis non licet interficere quemquam .« Quod uero in atrio templi de eius morte consilium habitum sit, ipse per Psalmistam ostendit, dicens: »Aduersus me exercebantur qui sedebant in porta, et in me psallebant qui bibebant uinum .« Sic igitur Zacarias filius Barachie inter templum et altare occisus est. Ierusalem, Ierusalem  que occidis prophetas et lapidas eos qui ad te missi sunt: quoties uolui congregare filios tuos, quemadmodum gallina congregat pullos suos sub alas, et noluisti. Ego, inquit, filios tuos multoties congregare, et a malignorum spirituum incursu desuper et circa uolantium defendere uolui, sicut gallina pullos suos congregat, et sub alas suas eos abscondit, ne ab importunis auibus ei subripiantur  , sed noluisti. Ego igitur uolui, sed ea conditione, si tu quoque uoluisses. Quia ergo tu congregari et saluari noluisti, ego quoque iam nunc eos congregare et saluare nolo. Unde et dico: »Disperge illos in uirtute tua et destrue eos protector meus, Domine .« Dominus enim qui potest quodcunque uult, nullum alium saluare uult, nisi eum  qui uult saluari ab eo  . Ecce relinquetur uobis domus uestra deserta: sic et in Psalmis: »Ecce elongaui fugiens, et mansi in solitudine .« Relictis enim Iudeis, in gentibus Dominus  habitat. Dico enim uobis, non me uidebitis amodo donec dicatis, benedictus qui uenit in nomine Domini. Postquam, inquit, hac corporali presentia, qua uobiscum ad tempus conuersatus sum, uos relinquam, non me uidebitis amodo donec me iterum ad iudicium uenientem melius cognoscatis, simulque una et consona uoce omnes dicatis: Benedictus qui uenit in nomine Domini  . Hoc est enim quod alibi ait: uiro ego, dicit Dominus, quia mihi curuabitur omne genu, et confitebitur omnis lingua  .

XCIX. [CAP. XXIu.] Et egressus iehsu de templo ibat: et accesserunt discipuli eius ut ostenderent ei edificationem 113 templi: ipse autem respondens dixit illis: uidetis hec omnia? Amen dico uobis, non relinquetur hic lapis super lapidem, qui non destruatur.Hec enim  sub Tito et uespasiano completa sunt. Sedente autem eo super montem Oliueti, accesserunt ad eum discipuli secreto dicentes: Dic nobis quando hec erunt, et quod signum aduentus tui et consummationis seculi? Ipsa eorum interrogatio docet, quid Christi discipuli intellexerint. Audientes enim templi destructionem, seculi consummationem subito fore putauerunt  . Et respondens iehsu dixit eis: uidete ne quis uos seducat: multi enim uenient in nomine meo dicentes: Ego sum Christus, et multos seducent. Hoc enim Simonem Magum fecisse audiuimus  : hoc et Antichristum facturum esse legimus. Ipse enim, ut Apostolus ait: »Se exaltabit supra omne quod dicitur Deus, aut quod colitur: ita ut in templo Dei sedeat ostendens se tanquam sit Deus .«---  Audituri autem estis prelia et opiniones preliorum, uidete ne turbemini. Oportet enim hec fieri, sed nondum finis. A Christi namque natiuitate, ex quo angeli cecinerunt, »Gloria in excelsis Deo, et in terra pax hominibus bone uoluntatis :« quanto tempore princeps pacis Dominus noster in hoc mundo conuersatus est, magna ubique gentium pax et concordia fuit  . Quo recedente paulatim prelia fieri, seditiones moueri, et bellorum rumores undique audiri ceperunt. Sed non erant hec signa finis, seculique consummationis: multo enim maiora illa erunt magisque terribilia que mundi finem precedent. De quibus subditur: Consurget enim gens in gentem, et regnum in regnum; et erunt pestilentie,  et fames et terremotus magni per loca. Hec autem omnia initia sunt dolorum. Omnia enim hec iam precesserunt, sed ad comparationem illorum, que futura sunt, tam parua fuerunt, ut illa cum uenerint, pro signo habeantur, et iam mundum stare, et diutius morari uel durare non posse manifeste denuntient. Ut enim in sequentibus dicitur, erit tunc tribulatio talis, qualis non fuit, neque fiet  . Quia enim tunc nascetur perditionis et discordie filius, bella, lites, contentiones, et omnia mala ubique fieri oportebit. Ut enim pax precessit Christum, ita discordia precedet Antichristum. Tunc tradent uos in tribulationem, et occident uos, et eritis odio omnibus gentibus, propter nomen meum. Hec enim, etsi apostolis accidissent, ad finem tamen referenda  sunt, quoniam hec talia signa apostolorum tempore fuisse non legimus. Et tunc scandalizabuntur multi et inuicem tradent, et odio habebunt inuicem. Et multi pseudoprophete surgent et seducent multos. Isti enim erunt maxima et principalis causa totius scandali, omnisque odii et tribulationis: qui secundum operationem Satane, dabunt signa et prodigia multa, ita ut in errorem inducantur, si fieri potest, etiam electi  . Unde et subditur: Et quoniam abundabit iniquitas, refrigescet caritas multorum. Multorum enim caritas a diuini amoris igne deficiet, et refrigescet, quoniam multis modis iniquitas abundabit. Qui autem perseuerauerit usque in finem, hic saluus erit. Qui, inquit, in bono perseuerauerit, et neque minis, neque blanditiis, neque signis  uel prodigiis a fide catholica deuiauerit, hic et non alius saluus erit. Et predicabitur Euangelium regni in uniuerso orbe in testimonium omnibus gentibus. Sicut enim in primitiua Ecclesia in omnem terram exiuit sonus apostolorum, et in fines orbis terre uerba eorum, sic et in ultima Euangelium regni Dei in uniuerso mundo cunctis gentibus predicabitur, ut nulla nulli possit fieri excusatio. Et tunc ueniet consummatio. Postquam enim ad hanc predicationem plenitudo gentium introierit, et Isrel saluus fiet, tunc et mundus finiet  , et Ecclesia consummabitur, et de suorum filiorum plenitudine 114 gratulabitur.

C. Cum ergo uideritis abominationem desolationis,  que dicta est a Daniele propheta, stantem in loco sancto qui legit, intelligat  . Cum, inquit, uideritis abominationem desolationis: eum uideritis abominandum et desolandum Antichristum  , qui multam in populo Dei abominationem et desolationem faciet in tantum eleuatum et exaltatum, ut in templo Dei sedeat, ostendens se tanquam sit Deus, tunc qui hec et alia legit, intelligat iam finem rebus adesse. Regnabit enim ut in Daniele scriptum est; »Per tempus et tempora et dimidium temporis ,« id est per unum et duos et dimidium annum, in quibus tanta persecutio fiet, ut omnis preterita persecutio, etsi magna fuerit, obliuioni tradatur. Tunc qui in Iudea sunt, fugiant ad montes; et qui in tecto, non descendat tollere aliquid de domo sua;  et qui in agro, non reuertatur tollere tunicam suam. Magni terroris hec uerba indicatiua esse uidentur, in quibus omnium obliti, omnibus sola fuga placere narratur. Allegorice autem a Iudea ad montes fugiunt, qui relicto Iudaismo siue littera in qua Iudei confidebant, ad spiritualem intelligentiam uel ad Ecclesias se transferunt  . Qui uero in tecto sunt, et in fidei sublimitate, siue etiam qui maiores sunt et Ecclesiis presunt, non descendant, non ad fugitiua bona, et uilem substantiam se inclinent, sed potius omnibus relictis, Christo iam propinquanti obuiam pergant. At uero qui in agro sunt, et nouum Euangelii semen in populo seminant, non reuertantur, nec prioris tunice recordentur, sed currant, quia prope est ut ueteribus exuti, noua immortalitatis  tunica induantur. ue autem pregnantibus et nutrientibus in illis diebus  . Pregnantes enim sunt ille anime que per hypocrisim peccata sua abscondere uolunt, sed tamen per superbie inflationem abscondere nequeunt; et intus igitur peccata latent, et foris quodammodo clarent. Nutrientes autem sunt, que iam quidem mala opera pepererunt, et in eis persistentes, ea facere non erubescunt. Atque utinam adhuc pregnantes essent, aliisque peccandi occasionem suo exemplo non dedissent. Malum  est igitur peccata celare, sed peius est hoc modo reuelare: aliter enim et sibi, aliter et sibi et aliis nocet. Orate autem, ut non fiat fuga uestra hieme, uel Sabbato. Ne forte tunc fugere incipiatis, quando fugere non potestis. Temporis enim asperitate fuga in hieme impeditur; in Sabbato uero fugere non licet, quia hoc lex fieri interdicit. Erit enim tunc tribulatio magna, qualis non fuit ab initio mundi usque modo, neque fiet. Erit, inquit, tunc tribulatio magna. Quando? uis audire quando? Cum abominatio desolationis stabit in loco sancto. Et nisi breuiati fuissent dies illi, non fieret salua omnis caro, sed propter electos breuiabuntur dies illi. Non enim breuiabuntur dies illi quantum ad Dei dispositionem, breuiabuntur tamen quantum ad spem et uetum  iniquorum, quia non tantum regnabit Antichristus quantum ipse se ipsum et sui eum regnare sperabunt. Hoc autem fiet propter electos: si enim tantum uiueret quantum eum infideles uiuere sperabunt, ualde pauci saluari potuissent. Quid enim, si semper uiueret, faceret, qui in tribus annis tantam stragem faciet? Tunc si quis uobis dixerit: Ecce hic est Christus aut illic, nolite credere. His enim uerbis non solum Antichristum sed et multos alios tunc fore significat, quos propter uarias simulationes miseri homines Christum esse putabunt. Unde et subditur: Surgent enim pseudochristi et pseudoprophete, et dabunt signa magna et prodigia, ita ut in errorem inducantur, si fieri potest, etiam electi. Ecce predixi uobis. Sed quare predixi uobis? Ut cauti  sitis, et non ab eis decipiamini. Si ergo dixerit uobis: Ecce in deserto est, nolite exire; ecce in penetralibus, nolite credere. Alii enim in deserto, ut Elias et Ioannes Baptista, alii in Synagogis et in domibus, sicut Christus, predicabunt. Omnia enim simulabunt, que homines fecisse audient. Sicut 115 enim fulgur exit ab Oriente et paret usque in Occidentem, ita erit et aduentus Filii hominis. Hoc est enim quod Psalmista ait: »Deus manifestus ueniet; Deus noster et non silebit .« Non  ut prius ueniet occultus, sed, quasi sol in sua maiestate prefulgens, ubique apparebit, ubique lucebit. cunctis etiam nolentibus reuelabitur. Ubicunque fuerit corpus, illuc congregabuntur aquile. Aquile enim, sanctorum anime sunt, que et altius uolant et clarius uident  . He autem tunc ad corpora propria uenientes, ubicunque et quomodocunque dispersa sunt, ea iterum induent, ut totus integer et immortalis homo resurgat. Potest autem et sic intelligi, ut ubicunque Christi corpus fuerit, illuc et anime conueniant, parate eius obedire preceptis. Statim autem post tribulationem dierum illorum sol obscurabitur, et luna non dabit lumen suum; et stelle cadent de celo: et uirtutes celorum commouebuntur; et tunc parebit signum Filii hominis in celo. Et  tunc plangent omnes tribus terre, et uidebunt Filium hominis uenientem in nubibus celi cum uirtute multa et maiestate. Quia enim tunc sol iustitie Christus Dominus noster, omni luce splendidior, de celis descendet, sol iste quem uidemus, obscurabitur; et hec luna non dabit lumen suum, obscurati immenso splendore maioris lucis  . Sicut enim luna et stelle solis huius splendore pallescunt, ita illius inenarrabili fulgore ipse sol in tenebras conuertetur. Quod autem stellas cadere dicit, uel sanctorum animas ad corpora descendere, uel ipsas iuxta litteram quasi decidentes et obeuntes, lumen solitum amittere significat. uirtutes autem celorum commouebuntur, quia omnis ille angelorum exercitus Christum Dominum nostrum ad iudicium sequetur.  Et tunc apparebit signum Filii hominis in celo, per quod uel eius crucem, uel aliquid aliud uictorie signum intelligere possumus  . Et tunc plangent omnes tribus terre. Unde in Zacaria propheta scriptum est: »Et plangent eum planctu quasi unigenitum, et dolebunt super eum, ut dolere solent in morte primogeniti. In die illa magnus planctus in Ierusalem, sicut planctus Adadremmon in campo Mageddon. Et plangent terre familie, et familie seorsum .« Quomodo enim super eum non plangant, cum eum in tanta gloria uidebunt, quem cum tanto opprobrie crucifixerunt! Sequitur: Et mittet angelos suos cum tuba, et uoce magna, et  congregabunt electos eius a quatuor uentis, a summis celorum usque ad terminos eorum. Angelorum enim ministerio ex omnibus mundi partibus sancti Dei colligentur, et resurgent; a summis celorum animabus descendentibus, et usque ad eorum terminos uenientibus. Quod enim ait cum tuba, ipse exposuit dicens, et uoce magna. Magna enim uox erit que mortuos suscitabit, et mundum uniuersum replebit. Ab arbore autem fici discite parabolam: cum iam ramus eius tener fuerit, et folia nata, scitis quia prope est estas. Ita et uos, cum uideritis hec omnia, scitote quia prope est in ianuis. Sicut enim ficus nouis ramis et foliis orientibus estatem proximam adesse annuntiat; ita et hec omnia tam magna tamque inusitati, Christi aduentum manifestissime nuntiabunt.  Amen dico uobis, quia non preteribit generatio hec, donec omnia fiant. Hoc enim de Scribarum et Phariseorum generatione intelligitur, super quam omnem sanguinem iustum uenire superius dixerat. Non prius igitur illa generatio preteribit, non prius deliciet, nec tota a sua iniquitate cessabit, quam ista omnia compleantur  : Celum et terra transibunt, uerba autem mea non preteribunt. Quod enim ueritas dicit immutabile est, et preterire non potest, alioquin ueritas non esset. Celum igitur et terra transibunt, quia secundum hoc, quo modo sunt, in melius commutabuntur, sed uerba ueritatis a statu suo mutari non potuerunt  . De die autem illa et hora nemo scit, neque angeli celorum, nisi Pater solus. Alius autem euangelista addidit, »neque Filius  .« Magnum est igitur hoc secretum, quod nemo scit nisi Pater, id est uirtus et sapientia Patris, que simul una et eadem est et Filii, et Spiritus sancti. Sola ergo Trinitas unus Deus scit hoc secretum, quod ipse quoque Filius ignorat, secundum hoc quod homo est et filius hominis. Si enim secundum hoc quod homo est, omnia sciret, nequaquam dictum esset  , »iehsu autem crescebat sapientia et etate coram Deo et hominibus  .« Sicut autem in diebus Ne, ita erit aduentus Filii hominis. Et hoc exponit. 116 Sicut enim erant in diebus ante diluuium comedentes et bibentes, nubentes et nuptui tradentes, usque ad eum  diem quo intrauit in arcam Ne, et non cognouerunt, donec uenit diluuium, et tulit omnes; ita erit et aduentus Filii hominis. Mortuo enim Antichristo, tunc terris reddita pace, sanctis omnibus propter signa que non uidebunt, diem ultimum exspectantibus, infideles et peccatores, sola terrena et transitoria cogitantes, omni uoluptati sicut prius operam dabunt: uendentes et ementes, comedentes et bibentes, nuptias contrahentes, et similia facientes. Sed ecce subito cum dixerint, pax et securitas, »tunc repentinus eis superueniet interitus .« Tunc duo erunt in agro; unus assumetur, et unus relinquetur. Ager enim est mundus, sicut ipse Dominus ait, exponens parabolam qua dicitur, »Simile est regnum celorum homini qui seminauit bonum  semen in agro suo .« In hoc autem agro sunt duo, scilicet fidelis et infidelis: et fidelis quidem assumetur in gloriam, infidelis autem relinquetur in pena. Due molentes in mola, una assumetur, et una relinquetur. Hec enim mola sancta Ecclesia esse uidetur, in qua dum sententiarum frumenta frangimus, dum Scripturas exponimus, dum in farinam cuncta conuertimus, uerbi Dei panem, quo anime nutriuntur, conficimus. Molentes autem non omnes, sed soli boni in gloriam suscipientur: et merito quidem non duo, sed due dicuntur, quoniam ita molere ad animas pertinet; quamuis hoc de Synagoga et Ecclesia satis congrue intelligi possit  ; utraque enim molit, utraque Scripturas  exponit: altera tamen et non ambe assumuntur. uigilate ergo, quia nescitis qua hora Dominus uester uenturus est. Unde hoc? Quia de die illa, uel hora, ut modo diximus, nemo scit. Illud autem scitote quia si sciret paterfamilias qua hora fur uenturus esset, uigilaret utique, et non sineret perfodi domum suam. Quia igitur nescit, quia dormiens negligit, sepe domus perfoditur, et quidquid in ea melius est, fit rapina latronum. uos autem estote parati, estote solliciti, et quia illam unam horam nescitis, omnibus horis uigilate, ne in illa incauti et dormientes inueniamini. Et hoc est quod ait: Ideo et uos estote  parati, quia nescitis qua hora Filius hominis uenturus est. Quis putas est fidelis seruus et prudens quem constituit Dominus super familiam suam, ut det illis cibum in tempore? Quis, inquit, nisi unusquisque uestrum, et ceteri similes uestri? quis est fidelis seruus et prudens, quos ad hoc super familiam suam, super domum et Ecclesiam suam Dominus constituit, ut eam regatis, doceatis, et nutriatis, et pro tempore et mensura, ordine et ratione, omnia faciatis? Beatus ille seruus, quem cum uenerit Dominus eius, inuenerit sic facientem. Sed unde beatus? uis audire unde? Amen dico uobis quoniam super omnia bona sua constituet eum. Quis enim illo beatior erit, qui super omnia constituetur? In hoc enim fidelis seruus maior erit et superior omnibus in quo  se magis humiliauerat, et ministrauerat omnibus. Si autem dixerit malus seruus ille in corde suo: moram facit Dominus meus uenire, et ceperit percutere conseruos suos, manducet autem et bibat cum ebriosis; ueniet Dominus serui illius in die qua non sperat, et hora qua ignorat, et diuidet eum, partemque eius ponet cum hypocritis; illic erit fletus et stridor dentium. Qui enim multum se in hac uita uiuere sperans, sola caduca et transitoria 117 diligens, cunctis carnis uoluptatibus se subiiciens, non cum sobriis sobrie, sed intemperate cum ebriosis manducat et bibit, seruos percutit, familiam affligit, subiectos despicit: iste quidem, etsi non uoce, corde tamen et opere clamat: moram facit Dominus meus uenire, securus sum; iam nichil timeo;  mee igitur obediam uoluntati. ueniens igitur Dominus eius die qua non sperat, et hora qua ignorat, subito eum de hac uita exire compellens, diuidit eum. Quid est enim mors nisi corporis et anime diuisio et separatio? Tunc ergo homo diuiditur, quando corpus ab anima separatur. Ponit autem partem eius cum hypocritis, modo interim crucians animam, postmodum uero et corpus et animam.

CI. [CAP. XXu.]  Tunc simile est regnum celorum decem uirginibus, que accipientes lampades suas, exierunt obuiam sponso et sponse.Quid est  enim tunc? Nunquid et modo simile non est? Simile quidem est et modo; sed hec similitudo nondum manifeste apparet. Tunc igitur simile est, quando hec similitudo manifesta est, nondum enim apparet que uirgines fatue sint, et que prudentes. Multe enim exterius uidentur esse prudentes, que interius fatue sunt: quicunque enim opera sua faciunt ut uideantur ab hominibus, fatui quidem sunt, etsi prudentes esse uideantur. Magna enim fatuitas est ieiunare, uigilare, carnem affligere et macerare, et per hoc nullam aliam mercedem, nisi uanam gloriam exspectare. De talibus enim Dominus ait: »Amen dico uobis receperunt mercedem suam .« Inde enim et uirgines dicuntur omnes, quia boni uidentur ab omnibus. Sunt igitur in actione  uirgines, in intentione corrupti, quia bona que agunt non casta et sincera intentione faciunt. Sed quare he uirgines decem dicuntur? Hic enim numerus omnes significat, quia omnes in se numeros continet  . Quod ergo ait simile est regnum celorum decem uirginibus, tale est ac si diceret, similis est sancta Ecclesia cunctis uirginibus. Et mox ipsam similitudinem exponit dicens: Que accipientes lampades suas exierunt obuiam sponso et sponse. Quia enim quotidie morti appropinquamus, quotidie sponso et sponse, id est Christo et Ecclesie, obuiam pergimus: hec enim uia simul cum uita finitur. Lampades autem accipimus, si bona opera nobiscum ferimus  . Quod enim bona opera lampades dicantur, ipse Dominus ostendit dicens: »Sic  luceat lux uestra coram hominibus, ut uidentes uestra bona opera glorificent Patrem uestrum qui in celis est .« Quinque autem ex eis erant fatue et quinque prudentes: quod quidem alios in Ecclesia uanos et fatuos, alios uero prudentes et iustos esse significat. Quamuis et ipso numero aliquid intelligi possit: quinque enim sunt corporis sensus, quibus aut prudentes aut fatui homines fiunt. Sed quinque fatue acceptis lampadibus non sumpserunt oleum secum; prudentes uero acceperunt oleum in uasis suis cum lampadibus  . Quasi  sine oleo sunt fatuarum lampades; quia etsi ad tempus eorum opera lucere uideantur, simul tamen cum eis exstinguuntur, quoniam post hanc uitam nullum eis lumen ministrant. At uero prudentium lampades, quoniam sincero pietatis et misericordie oleo nutriuntur, tunc clarius lucent, quando de his tenebris ad uitam transferuntur. Ideoque Apostolus ait: »Nolite itaque ante tempus iudicare, quoadusque ueniat Dominus; qui et illuminabit abscondita tenebrarum, et manifestabit consilia cordium; et tunc laus erit unicuique a Deo .« Tunc enim que lampades habeant oleum, et que non habeant, omnibus reuelabitur. Tunc fiet sermo, qui de Ecclesia scriptus est, »Date ei de fructu manuum suarum, et laudent eam in portis opera eius  .« Moram autem faciente sponso dormitauerunt omnes, et dormierunt. Moratur enim sponsus, et uenire retardat, donec ad iudicium Dominus ueniat. Tanta igitur est hec mora, quantum est et huius seculi spatium. Interim autem omnes dormitant, et dormiunt; quia post multos langores tandem somno mortis oculos claudunt  . Quasi enim ante somnum dormitare est, ante mortem languescere et egrotare. Media autem nocte clamor factus est, ecce sponsus uenit, exite 118 obuiam ei. De hoc enim clamore Apostolus ait: »Clanget enim tuba, et mortui resurgent incorrupti  .« Hic autem clamor media nocte fiet; quia cunctis ignorantibus, dies Domini, quasi fur in nocte ueniet  . In nocte  enim fit, quia in tenebris ignorantie fit. Tunc surrexerunt omnes uirgines ille, et ornauerunt lampades suas. Ut enim Apostolus ait: »Omnes quidem resurgemus, sed non omnes immutabimur  .« Lampades autem ornant, dum opera sua secum retractant, et digne responsionis uerba inuenire interius cogitant  : que postquam fatue inuenire non possunt, indicare incipiunt, et de suo testimonio diffidentes aliorum ipse testimonia flagitant. Et hoc est quod ait: Fatue autem sapientibus dixerunt: Date nobis de oleo uestro, quia lampades nostre exstinguuntur. Oleum fatue querunt, quoniam misericordia  indigent, et tale est ac si dicerent: Quia opera nostra lucere deficiunt, illuminate ea uos testimonio uestro  . Responderunt sapientes, dicentes: Ne forte non sufficiat nobis et uobis: ite potius ad rendentes, et emite uobis. Non nobis, inquiunt, oleum queratis, neque nos imitari admoneatis: ite potius ad uenditores; ite ad adulatores, qui uili pretio laudis et fauoris omnia uestra bona uobis subripuerunt; quoniam ideo cuncta agebatis, ut uideremini ab eis  . Nos enim de nobis ipsis nondum ad plenum secure sumus  . Unde beatus Petrus apostolus ait: »Et si iustus uix saluabitur, impius et peccator ubi parebunt?«  Dum autem irent emere, uenit sponsus; et que parate erant intrauerunt cum eo ad nuptias; et clausa est  ianua. Dum emere, inquit, irent, id est dum ad ea que in hoc seculo egerant, mente redirent, dum opera sua, qua intentione ea fecissent, secum tractarent; dum se pro eis laudis mercedem iam suscepisse recogitarent, uenit sponsus. Emere enim tunc nichil aliud erit, nisi emptionis et uenditionis modum cogitare. Nouissime autem ueniunt et relique uirgines, dicentes: Domine, Domine, aperi nobis. Al ille respondens, ait: Amen dico uobis, nescio uos. Dominus enim qui omnia scit, fatuas uirgines se nescire dicit  ; quoniam earum nomina non sunt scripta in libro uite. Nescire namque Domini, reprobare est.

CII. Sicut enim homo peregre proficiscens uocauit seruos suos, et tradidit illis bona sua  ;et reliqua.  Sicut enim homo peregre  proficiscens seruis suis bona sua tradidit, ita et Saluator noster de hoc mundo ad Patrem rediens, prius fidelibus suis bona sua largitus est. Et uni dedit quinque talenta, alii autem duo, alii uero unum; unicuique secundum propriam uirtutem; et profectus est statim. Quinque enim talenta  quinque sunt corporis sensus; duo uero intellectus et operatio; unum autem  intellectus tantum. Hec autem etsi naturaliter ab initio hominibus data sunt; ea tamen fidelibus suis iterum Dominus dedit, et quodammodo innouauit, dum magis interius, quam exterius habenda monstrauit. Habet enim et anima uisum, auditum, gustum, odoratum, et tactum; et quidem multo digniores illis qui in corpore sunt. Sensus enim corporis cum aliis animalibus; sensus uero anime cum angelis communes habemus. Abiit autem qui quinque talenta acceperat, operatus est in eis, et lucratus est alia quinque: Similiter et qui duo acceperat, et lucratus est alia duo; 119 qui autem unum acceperat abiens fodit in terrum, et abscondit pecuniam domini sui. Hec autem omnia in sequentibus exponemus. Post multum uero temporis  uenit dominus seruorum illorum, et posuit rationem cum eis. Post multum namque temporis uenit; quia multum temporis est inter primum et secundum Christi aduentum  . Tunc enim cum seruis suis rationem Dominus ponet, quia ut Apostolus ait: »Omnes astabimus ante tribunal Christe  «, ut reddat unusquisque rationem de his que gessit, siue bona, siue mala fuerunt. Et accedens qui quinque talenta acceperat, obtulit alia quinque talenta dicens Domine, quinque talenta tradidisti mihi; ecce alia quinque superlucratus sum. uisum mihi dedisti; operatus sum in eo, et multos illuminaui: que uidi, ostendi; que intellexi, docui; non celaui, non abscondi ea que tu meis oculis reuelare dignatus fuisti  : habeo ergo hoc talentum multiplicatum.  Dedisti mihi et auditum; in hoc quoque operatus sum, et multis aliis aures aperui tuorumque secretorum uerba eos audire et intelligere docui. Hoc enim talentum Dominus requirebat, cum diceret; »Qui habet aures audiendi, audiat ;« itemque: »uobis datum est nosse mysterium regni Dei, ceteris autem in parabolis, ut uidentes non uideant, et audientes non  intelligant .« Gustum quoque mihi dedisti, quo tue dulcedinis saporem intelligens, dico: »Quam dulcia faucibus meis eloquia tua; super mel et fauum ori meo :« et in hoc quoque operatus sum, aliosque mecum ad degustandum inuitaui, dicens: »Gustate et uidete, quam suauis est Dominus; beatus uir qui sperat in eo .« Sed quid dicam de odoratu, quo fideles tuos instruxi, qua ratione discernere ualeant inter catholicam doctrinam, et fetentem hereticam prauitatem? hoc enim serui tui illecti, te sequuntur, dicentes: »Trahe nos post te, et curremus in odorem unguentorum tuorum .« Propter hoc et sancta Ecclesia de naso laudatur, ubi dicitur; »Nasus tuus, sicut turris Libani, que respicit contra  Damascum  .« At uero et in tactu operatus sum; et non minus in eo, quam in aliis talentis lucratus sum. Tactus anime, fides est: hac enim Dominus tenetur et tangitur  . Quanto enim unusquisque fidelior est, tanto familiarius, et propius Dominum tangit. Alii enim ipsum; alii eius uestimenti fimbrias tangunt. Hoc autem talentum duplicamus, quando fidem nostram aliis predicamus. Sed audiamus, quid huic Dominus responderit, qui et quinque talenta duplicata obtulit: Euge, bone serue et fidelis, quia super pauca fuisti fidelis, super multa te constituam; intra in gaudium Domini tui. Euge namque uox gaudentis est  . Sed nota, quod pauca Dominus reputat queque in hoc mundo meliora habemus. Qua in re illius regni  diuitias inestimabiles esse ostendit: de quibus Apostolus ait: »Que oculus non uidit, nec auris audiuit, nec in cor hominis ascendit que preparauit Deus diligentibus se .« Parua sunt igitur hec talenta illis diuitiis comparata: si quidem eas quales sint, per hec neque uidere, neque audire, neque ad plenum cogitare possumus  . Quis enim illud cogitare ualeat, quod in cor hominis non ascendit? Intra in gaudium Domini tui. De his enim gaudiis Psalmista, ait: »Beati qui habitant in domo tua, Domine, in seculum seculi laudabunt te :« itemque: »Unam petii a Domino hanc  requiram, ut inhabitem in domo Domini omnibus diebus uite mee .« Hec autem de quinque talentis dicta sunt: nunc uero de duobus audiamus; per que intellectum et operationem significari diximus  : que nimirum etsi numero sint pauciora, pretio tamen et significatione non sunt inferiora. Qui enim bene intelligit, et que intelligit operatur, nichil in uisu et auditu, nichil in gustu, odoratu et tactu minus habet. In his enim duobus illa quinque plenissime continentur: que quidem sibi mutuo coniuncta sunt, et sine altero alteram non ualet. Inutilia enim sunt et intellectus sine operatione, et operatio sine intellectu: unde bene dicitur: »Intellectus bonus omnibus facientibus eum: laudatio eius manet in seculum seculi   .« Accessit igitur et qui duo talenta acceperat, et ait: Domine, duo talenta tradidisti mihi; ecce alia 120 duo superlucratus sum. Intellectum et operationem mihi dedisti; tu enim das intelligentiam intelligentibus  ; tu et bonam uoluntatem, et bene operandi effectum tribuis; unde Apostolus: »Neque uolentis, inquit, neque currentis, sed miserentis est Dei .« Nam neque uolentis est uoluntas, neque currentis est cursus, sed miserentis est Dei, qui prius bene agendi uoluntatem, deinde bene currendi tribuit facultatem. Duo igitur talenta mihi dedisti, ecce alia duo superlucratus sum; quoniam quid intelligant, et qualiter intelligentes operari debeant, alios docere, piger non fui. Huic itaque Dominus respondens et congaudens, non minora dona  largitur, quam illi alii modo superius largitus fuerat, Nunc etiam de illo uideamus, qui abiens fodit in terram et abscondit pecuniam domini sui; per quem scilicet eos intelligimus, quibus ingenium et intellectum Dominus dedit, quem ipsi in terreno et carneo corde suffodientes eT abscondentes, neQue in sua neque in aliorum saluTe eum expeidunt. Tales auTem mUltos uidemUS, qui, si uoluiSsent, mUltis prodesse potuisseit  . Et isti quidem digne satis, amisso intellectu quo male usu fuerant  , dum se excusare putant, iudicis iram contra se prouocant, dicentes: Domine, scio quia homo  durus es; metis ubi non seminasti, et congregas ubi non sparsisti, et timens abii, abscondi talentum in terra: ecce habes quod tuum est. Si enim intellectum habuissent, et sensum non amisissent, nequaquam durum, et iniustum uocarent, cuius beneuolentiam captabant. Talis igitur excusatio quam sit uana et inutilis omnisque ingenii et rationis expers, ipse Dominus ostendit, dicens: Serue male et piger, sciebas, quia meto ubi non semino: et congrego ubi non sparsi: oportuit ergo te dare pecuniam meam nummulariis; et ego ueniens recepissem utique quod meum est cum usura. Ac si diceret: Non fuit conueniens, ut meam pecuniam nummulariis committere timeres, cum me tam fortem esse cognoueras, ut non solum mea, uerum etiam aliena mihi ubique  uindicare ualeam  . Qua in re te nullam excusationem habere, manifestum est. Hec autem pecunia, uerba uite eterne sunt; nummularii uero, quibus ea nuntiantur  ; si tamen in ea negotiantes otiosam eam esse non patiuntur. Hanc autem cum usura Dominus recipit, qui multos fideles cum fructu boni operis per eam acquirit. Nusquam autem est, ubi Dominus non seminauerit; nusquam est, ubi sue gratie sementem non sparserit; quia, preter hoc, quod in omnem terram exiuit sonus apostolorum omnibus hominibus rationem et intellectum, memoriam et ingenium largitus est  . Constat igitur, hunc malum seruum aduersus eum esse mentitum. De quo Dominus subinferens, ait: Tollite itaque ab eo talentum, et date ei qui habet  quinque talenta. Per quod intelligere possumus, solos bonos eam beatitudinem possidere, quam simul cum eis et mali possedissent, si in bonitate perstitissent. Talentum enim, id est talenti retributionem et meritum, soli boni habebunt. Unde et subditur: Omni enim habenti dabitur, et abundabit; ei autem qui non habet et quod uidetur habere auferetur ab eo. Quicunque enim hec talenta duplicata habuerit, ei et talentorum meritum dabitur, et omnium diuitiarum plenitudine abundabit; ei autem qui talentum non habuerit duplicatum, sed otiosum, et sine fructu illud esse permiserit, etiam id quod uidetur  habere, auferetur ab eo; quoniam sine ratione et intellectu, stolidus et insipiens apparebit; et tunc inutilis seruus eiicietur in tenebras exteriores; illic erit fletus et stridor dentium.

CIII. Cum autem uenerit Filius hominis in maiestate sua, et omnes angeli cum eo, tunc sedebit super sedem maiestatis sue, et congregabuntur ante eum omnes gentes; et separabit eos ab inuicem, sicut pastor segregat oues ab hedis; et statuet 121 oues quidem a dextris suis, hedos autem a sinistris  . Dominus enim qui prius humilis uenit, et in forma serui; iterum excelsus et sublimis uenturus est in maiestate sua, et in gloria Patris  . uenient autem et omnes angeli cum eo; ut ex ipsa sui exercitus multitudine, eius uirtus et omnis potentia  manifestetur. Et tunc quidem sedebit in sede maiestatis sue; quoniam tunc Patri ceterno equalis et similis reuelabitur. Nusquam enim melius regia dignitas; quam in sede regia manifestatur. Et congregabuntur ante eum omnes gentes: secundum illud: »uiuo ego, dicit Dominus ; quoniam curuabitur omne genu, et confitebitur omnis lingua .« Non autem erit difficile omnes gentes congregare; cum difficile non fuit creare et resuscitare. Et ipse quidem pastor bonus, qui oues suas bene cognoscit, bonos a malis separabit, ouesque statuet a dextris, hedos autem a sinistris. Oues enim dicuntur boni propter simplicitatem et innocentiam; hedi uero dicuntur mali propter uanitatem et petulantiam  . In ipsa autem positione  dextere et sinistre, iam ex tunc utraque pars cognoscere poterit, cui misericordia, et cui pena immineat. Tunc dicet rex his qui a dextris eius erunt uenite, benedicti Patris mei, possidete, paratum uobis regnum a constitutine mundi. Quare hoc? uultis audire, quare? Esuriui enim, et dedistis mihi manducare; sitiui, et dedistis mihi bibere; hospes eram et collegistis me; nudus, et operuistis me; in carcere eram, et uenistis ad me. Si enim ante mundi constitutionem regnum eis erat paratum; constat, quia antequam fierent, ad uitam erant predestinati; qui uero ad uitam predestinati sunt, illi nullatenus perire  possunt. Fit autem conditionaliter predestinatio Dei; nichilque sine aliqua conditione predestinatum est. Predestinatum est et ut saluaretur mundus, sed per aquam baptismatis et mortem Filii Dei. Predestinati sunt omnes boni ad gloriam. Sed ea conditione, si fidem tenuerint, si caritatem, si humilitatem, si patientiam, si misericordiam et pietatem, et his similia habuerint. Tales enim eos futuros preuidit, quos Dominus ad uitam predestinauit, et quasi predestinando eis diceret: Ego quidem uos ad uitam predestino, si tamen tales et tales fueritis, si mea mandata custodieritis, si fidem et misericordiam habueritis, et si in bono tandem inuenti fueritis. Qui igitur talis esse non uult; qui Dei mandata custodire non nititur; ideo non uenit  ad predestinationem, quia non seruat conditionem. Tunc respondebunt ei iusti, dicentes: Domine, quando te uidimus esurientem, et pauimus? Sitientem et dedimus tibi potum? quando autem uidimus hospitem et colligimus te? aut quando te uidimus infirmum, aut in carcere, et uenimus ad te? Stupescunt enim admiratione  , dum eum esurientem uel sitientem; dum hospitem, infirmum, aut in carcere aliquando fuisse audiunt; quem tunc in tanta gloria tantaque sublimitate conspiciunt. Unde et non immerito eum interrogant, quando uel sic eum uiderunt, uel sic ei ministrauerunt? Et respondens rex dicit illis: Amen, amen dico uobis, quandiu fecistis uni de his fratribus meis minimis, mihi fecistis. In membris suis  suscipitur Christus: membra enim, sua sunt omnes  Christiani; ideo enim Christiani dicuntur, quia membra sunt Christi. Unde et Apostolus ait: »Nescitis quoniam corpora uestra membra Christi sunt? tollens ergo membra Christi, faciam membra meretricis? Absit .« Christus igitur in esurientibus esurit  , in sitientibus sitit, in infirmis egrotat, et in aliis similiter patitur. Magna ergo reuerentia suscipiendi sunt pauperes Christi; cum magna ueneratione seruiendum est eis; si quidem Christus in eis suscipitur, et honoratur in eis. Tunc dicet et his, qui a sinistris  erunt: Discedite a me, maledicti, in ignem eternum, qui preparatus est diabolo et angelis eius. Quare autem eis precipiat, subiungit causam: Esuriui enim et non dedistis mihi manducare; sitiui et non dedistis mihi bibere; hospes eram et non collegistis me; infirmus et in 122 carcere, et non uisitastis me. Si igitur ignis eternus paratus est diabolo et angelis eius, manifestum est quoniam sic predestinati sunt mali ad mortem, propter malitiam suam, sicut boni ad uitam pro bonitate sua. Sic, que tormenta patientur qui aliena rapiunt, cum isti talia patiuntur, quia sua non tribuunt  ? Si talia sustinebunt immisericordes, qualia passuri putamus crudeles? Et ibunt isti in supplicium eternum, iusti autem in uitam eternam. [CAP. XXuI.] Et factum  est, cum consummasset iehsu sermones hos omnes, dixit discipulis suis  .

CIu. Scitis quia post biduum Pascha fiet, et Filius hominis tradetur, ut crucifigatur  ? Nuntiat Dominus Pascha post biduum, nuntiat et passionem suam, ut in Pascha occidatur, qui per Pascham significabatur. Tota enim illa festiuitas per tot annos antea celebrata, nichil aliud nisi Christi passionem significabat  . Merito igitur simul conueniunt et significatio et significatum. Merito illa et non alia die iam tandem morti traditur; qui per singulos annos in huius facti significatione illo die immolabatur. Pascha enim siue Phase  transitus dicitur; siue quia tunc Dominus transiens per castra Aegyptiorum, omnia eorum primogenita interfecit;  siue etiam quia tunc Saluator noster transiuit de hoc mundo ad Patrem. Unde Ioannes ait: »Sciens iehsu quia uenit eius hora, ut transeat de hoc mundo ad Patrem, cum dilexisset suos, in finem dilexit eos .« Hec autem solemnitas septem diebus celebratur, de qua in Exodo sufficienter diximus  . Tunc congregati sunt principes sacerdotum et seniores populi in atrium principis sacerdotum qui dicebatur Caiphas, et consilium fecerunt ut Iesum dolo tenerent et occiderent. Sicut enim per singulos annos omnes Iudei conuenire solebant, ut  in hac solemnitate unum hedum immolarent: ita et nunc omnes colliguntur in unum, ut Christum dolo teneant et occidant, quem ille hedus significabat. De quo scriptum est: »Iuxta quem ritum tolletis et hedum, et immolabit eum omnis multitudo filiorum Isrel ad uesperum  .« Cui enim non uidetur esse ridiculum ut sexcenta millia hominum et eo amplius in unum conuenirent ut unum hedum interficerent; nisi quia hoc tam magnum sacramentum in illo facto significabatur? Dicebant autem: Non in die festo, ne forte tumultus fieret in populo. Timebant enim, ne populi seditione de illorum manibus Christus tolleretur, qui illuc ad diem festum undique conuenerat. Cum autem esset iehsu in Bethania in domo Simonis leprosi accessit ad eum mulier  habens alabastrum unguenti pretiosi, et effudit super caput ipsius recumbentis. Simon iste leprosus fuerat, quem iam antea sanauerat Dominus  . Hec autem mulier utrum eadem sit que lacrymis pedes eius rigauit, an alia, non contendo  . Mihi tamen non uidetur inconueniens, si ad Christi caput ungendum accessit, cui iam Dominus peccata dimiserat, dicens: »Mulier, remittuntur tibi peccata .« Hoc autem unguentum alius euangelista »spicatum , alius pisticum  uocat. Et spicatum quidem dicitur ab ea specie que spica  nardi 123 uocatur. Pisticum autem fidele  interpretatur: cui illud contrarium est, de quo dicitur: »Oleum autem peccatoris non impinguet caput meum .« Manifestum est igitur quod utrumque significet. uidentes autem discipuli indignati sunt dicentes: Ut quid perditio hec? poterat enim hoc uenundari multo, et dari pauperibus. Hoc autem solum Iudam dixisse Ioannes euangelista narrat : et hoc fortasse, quia plus ceteris ille locutus est, quamuis et ceteris hoc idem displicuisset, et ceteris quidem, propter pauperes, Iude uero, quia fur erat et loculos habebat  . Quia enim huius rei significatum non intelligebant, inutiliter eis fieri uidebatur. Sciens autem iehsu, ait illis: Quid molesti estis huic mulieri? Opus enim  bonum operata est in me. Sciens enim iehsu, quid hoc significaret, defendit et laudat mulierem de opere bono. Nam semper pauperes habebitis uobiscum, me autem non semper habebitis. Hoc enim de presentia sui corporis dicit, quam illi modicum secum habituri erant. Mittens enim hec unguentum hoc in corpus meum, ad sepeliendum me fecit. Significatio, inquit est, non perditio. In proximo enim passurus sum; ideoque hec mulier hoc unguentum mihi obtulit ad sepeliendum? Mos enim antiquus fuit, ut nobilium corpora sepelienda unguentis  pretiosis ungerentur  . Amen, dico uobis, ubicunque predicatum fuerit hoc Euangelium in toto mundo, dicetur et quod hec fecit in memoriam eius. uos, inquit, insipientem pro eo facto eam reprehenditis, pro quo ipsa laudanda est in uniuerso mundo  Tunc abiit unus de duodecim qui dicebatur Iudas Scarioth  ad principes sacerdotum, et ait illis: Quid uultis mihi dare, et ego uobis eum tradam? At illi constituerunt ei triginta argenteos. Exinde querebat opportunitatem ut eum traderet. Hoc enim totum a prophetis prenuntiatum fuerat, et quod a discipulo traderetur, et quod triginta argenteis uenderetur. Unde Psalmista: »Homo pacis mee, in quo sperabam, qui edebat panes meos ampliauit aduersum me supplantationem ;« et alibi:  »Appenderunt mercedem meam trigenta argenteis, decorum pretium, quo appretiatus sum a filiis Isrel .« Decorum autem pretium ironice dixit  ; quia indecorum et inconueniens erat ut mundi Saluator tam uili pretio uenderetur. Prima autem die azymorum accesserunt discipuli ad Iesum dicentes: Ubi uis paremus tibi comedere pascha? Pascha enim hoc loco agnum illum uocat qui in Pascha immolabatur, quem nocte illa comedebant in azymis et lactucis agrestibus. At iehsu dixit. Ite in ciuitatem ad quemdam, et dicite ei: Magister dicit: Tempus meum prope est; apud te facio Pascha cum discipulis meis. Iste enim quidam non parui meriti fuisse credendus est, apud quem non solum Pascha Dominus facit, uerum etiam sue passionis  reuelat arcanum, dicens ei: Tempus meum prope est.---Et fecerunt discipuli, sicut precepit illis iehsu, et parauerunt Pascha. uespere autem facto discumbebat cum duodecim discipulis suis, et edentibus illis dixit: Amen dico uobis quia unus uestrum me traditurus est; et contristati sunt ualde, et ceperunt singuli dicere: Nunquid ego sum, Domine? 124 At ipse respondens, ait: Qui intingit mecum manum  in paropside hic me tradet. Prius dicit: Unus uestrum tradet me; deinde dubitantibus omnibus et unoquoque timente pro se  manifestius eum ostendit, dicens: Qui intingit mecum manum in paropside, hic me tradet. Filius quidem hominis uadit, sicut scriptum est de illo: ue autem homini illi, per quem Filius hominis tradetur. Utrumque enim prophetatum est, et quod Filius hominis traderetur, et quod ue illi esset, per quem traderetur; utrumque enim preuiderat Dominus, et mortem suam, et iniquitatem proditoris sui; utrumque enim predicere uoluit, ut eo amplius sibi suisque caueret, et proditionem facere timeret. Bonum erat illi, si natus non fuisset homo ille. Simplici sermone et uulgata locutione loquitur  : non quod bonum uel malum ei sit, quod omnino non est nisi forte quis hoc subtilius intelligere uelit, ut formato corpore et suscepta anima, si Iudas in  matris utero, priusquam nasceretur, moreretur, melius illi esset quam ut ad hoc tantum scelus peruenisset; quoniam et si beatitudinis gloriam non haberet, penam tamen proditionis non sustineret. Credimus enim omnes homines, etiam non natos resurgere, quibuscunque uel ad horam concessum est uiuere  . Respondens autem Iudas qui tradidit eum dixit: nunquid ego sum, Rabbi? Ait illi: Tu dixisti. Ecce, miser, uides Dominum omnia scire, nec tuam conscientiam cum latere; cessa igitur, et confitere. Cenantibus autem eis, accepit iehsu panem, et benedixit, ac fregit, deditque discipulis suis, dicens: Accipite et comedite; Hoc est corpus meum. Exponit Dominus hoc in loco quod significaret, cum alibi diceret. »Nisi manducaueritis carnem Filii hominis  et biberitis eius sanguinem, non habebitis uitam in uobis .« Ecce sacerdos in eternum secundum ordinem Melchisedech panem et uinum uirtute ineffabili in sui corporis et sanguinis substantiam conuertit. Sicut enim tunc et uiuebat, et loquebatur, et tamen a discipulis comedebatur et bibebatur  ; ita et modo integer et incorruptibilis manet, et a fidelibus suis in panis et uini sacramento quotidie bibitur et manducatur. Nisi enim panis et uinum in eius carnem et sanguinem uerterentur, nunquam ipse corporaliter manducaretur  uel biberetur. Mutantur enim ista in illa; comeduntur et bibuntur illa in istis: quod qualiter fiat, ipse solus nouit qui omnia potest et omnia nouit. Dixit enim tunc per se; dicit et modo per suos ministros. Hoc est enim corpus meum; et tanta est eius uerbi uirtus et efficacia, ut statim fiat quod dicitur. Similiter autem, dum dicit: Hic est sanguis meus, mox in eius sanguinem uinum conuertitur  . Et accipiens calicem gratias egit, et dedit illis dicens: Bibite ex hoc omnes: hic est enim sanguis meus noui testamenti, qui pro multis effundetur in remissionem peccatorum. Hic, inquit, est sanguis meus qui fundendus est, non alius iste, et alius ille; sed unus idemque et iste, et ille. Cras igitur fundetur ex hoc meo latere, quem uos modo bibitis, et uidetis in calice.  Aliter enim testamentum nouum confirmari non potest: et hoc est quod Apostolus ait: »Ubi enim testamentum est, mors necesse est intercedat testatoris: testamentum enim in mortuis confirmatum est; alioquin nondum ualet, dum uiuit qui testatus est; unde nec primum quidem sine sanguine dedicatum est .« Sanguine igitur uetus testamentum, sanguine dedicatur et nouum. Sed illud quidem sanguine hircorum, hoc autem sanguine Christi. Dico autem uobis. Non bibamamodo de hoc genimine uitis usque in diem illum, cum illud bibam uobiscum nouum in regno Patris mei. Regnum Dei Ecclesia est, in qua uinum uetus non bibitur, nec uetus doctrina suscipitur, quia non ad litteram, sed spiritualiter Scriptura intelligitur  . In hac  igitur Christus uinum nouum bibit nobiscum; quoniam nobiscum manens, in nobis esurit et sitit, 125 in nobis cibatur atque potatur. Si enim ipse ait: »Esuriui et dedistis mihi manducare; sitiui et dedistis mihi bibere .« Ipse enim secundum se iam nunc neque esurit, neque sitit, neque manducat, neque bibit. Spreto igitur uino ueteri, uinum nouum nobiscum in Ecclesia bibit; quia repulsa Iudeorum fide atque doctrina, nostram fidem et doctrinam recipit. Quasi enim de uno uino bibimus, dum unam finem et doctrinam tenemus. Lucas autem duos calices  ponit, duo significans testamenta,  et in primo quidem calice dicitur: Non bibam amodo de hoc genimine uitis, ut intelligamus uetus testamentum iuxta litteram esse completum: unde et mox subditur: Donec bibam illud uobiscum nouum in regno Dei. Et, hymno dicto, exierunt in montem Oliueti. Merito enim post talem refectionem hymnum dicunt, et in montem Oliueti ascendunt; quoniam qui Christi carne et sanguine reficiuntur, Deum laudare, et montem pacis ascendere digni sunt. Tunc dicit illis iehsu: Omnes uos scandalum patiemini in me in ista nocte. Scandalum enim dubitationis passi sunt, dum eum quasi impotentem, teneri, ligari et flagellari uiderunt. »Scriptum est enim: Percutiam pastorem, et dispergentur oues gregis .« Scripture testimonio probat  quod dixerat. Nam Psalmista ait: »Quoniam quem tu percussisti persecuti sunt .« Percussit enim Pater Filium; quia, sicut ipse ait: »Non haberent in eum potestatem, nisi hoc eis datum fuisset desuper .« Postquam autem resurrexero, precedam uos in Galileam. Hec enim prophetia consolatione plena est. In Galileam eos precedit, id est in patriam eorum; omnes enim Galilei erant, significans, se tandem illos ad meliorem patriam ducere. Respondens autem Petrus ait illi: Etsi omnes scandalizati fuerint in te, ego nunquam scandalizabor. Non enim putabat B. Petrus, ut alicuius persecutionis timore, sue fidei et dilectionis flamma exstingui potuisset. Ait illi iehsu: Amen dico tibi, quia in hac nocte, antequam gallus cantet, ter me  negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt. Nemo igitur in se, nemo in uiribus suis confidere potest  : omnis constantia, omnis uirtus et fortitudo, non hominis, sed Dei est. Tunc uenit iehsu cum illis in uillam que dicitur Gethsemani, et dixit discipulis suis: Sedete hic, donec uadam illuc et orem. Quia enim Gethsemani  uallis pinguium interpretatur, illuc oraturus Dominus uenit; ut ex ipsa loci appellatione ostenderet quanta pietatis et misericordie pinguedine abundaret, qui pro suis quoque inimicis Patrem oraret. Et assumpto  Petro, et duobus filiis Zebedei, cepit contristari et mestus esse. Quod enim Dominus orat, quod contristatus et mestus sit, omnia ad hominem referenda sunt  . Hoc autem tribus discipulis testibus agit, siue ut nos doceret pro inimicis orare, siue etiam ut se ostenderet, Iudeos uelle saluare, si uoluissent; unde et Ierusalem loquitur, dicens: »Quoties uolui congregare filios tuos, sicut gallina congregat pullos suos sub alas, et noluisti .« Nemo enim saluabitur qui saluari non uult. Tristis est anima mea usque ad mortem; sustinete hic et uigilate mesum. Tristis est enim Dominus de perditione Iudeorum  . Sed hec tristitia cito finitur, quoniam mors proxima est  . Usque ad mortem itaque tristis est, quia post mortem nulli tali subiacet  passioni. Ut enim de Domino taceamus, nemo sanctorum post resurrectionem tristitie uel dolori subiacebit; alioquin beati non essent. Qui enim aliquo indiget, uel sui uoti compos non est, beatus dici non potest. Tristis uero 126 letitia indiget, et tristitia carere desiderat. Non est igitur tristis beatus. Sustinete hic et uigilate mecum. Mecum, inquit uigilate, mecum hoc onus sustinete; et quod me pro meis inimicis facere uidetis, hoc et uos facite pro inimicis uestris: aliter enim non eritis hic, id est in uilla Gethsemani, in loco pinguedinis et misericordie. Et progressus pusillum procidit in faciem suam orans et dicens: Pater mi, si possibile est, transeat a me calix iste. Separatus a discipulis pusillum progreditur, in faciem procidit: quatenus nos doceat quid in nostris  orationibus agere debeamus  . Nemo autem putet, timore mortis eum orare, ut calix passionis ab eo  transferatur; cum Petro de passione dissuadenti dicat: »uade retro, Satana; scandalum es mihi, quia non sapis ea que Dei sunt .« Non enim absolute orat  ut calix ab eo transferatur, sed calix iste; quia etsi pro salute mundi mori uenerat, a Iudeis tamen, si fieri posset, occidi nolebat. Pater uero econtra ab illis eum occidi uolebat, quia aliis omnibus nequiores erant; quatenus ad sue damnationis cumulum hoc addidissent, qui utique damnandi erant, etiamsi Christum non occidissent. uerumtamen non sicut ego uolo, sed sicut tu uis. His autem uerbis aperte ostendit, se non diuinitatis, sed humanitatis affectu omnia illa fuisse locutum; quoniam una eademque uoluntas est ei cum Patre secundum diuinitatem  . Et uenit ad  discipulos et inuenit eos dormientes; et dicit Petro: Sic non potuistis una hora uigilare mecum? Sic, inquit, agitis, sic mei memores estis, sic mecum uigilatis? uigilate et orate, ut non intretis in tentationem. Ille enim intrat in tentationem, qui iam quasi uictus, ipsa tentatione tenetur illaqueatus. Aliud igitur est tentari, aliud in tentationem intrare  . Spiritus quidem promptus est, caro autem infirma. Quamuis enim anima tentationibus potenter resistat, caro tamen que illam grauat infirma et fragilis est, nisi oratione, et attenta sollicitudine roboretur. Iterum secundo abiit, et orauit, dicens: Pater mi, si non potest hic calix transire, nisi bibam illum, fiat uoluntas tua. Si non potest, inquit, fieri, ut me Iudei non occidant, et sic in uoluntate tua positum est,  fiat uoluntas tua. uoluntas igitur Patris fuit ut Christum Iudei interficerent  . Quia enim pro salute  mundi moriturus erat, ut aliqua gens eum occideret, oportebat: »Oportebat enim pati Christum et resurgere a mortuis, et ita intrare in gloriam suam .« Sed que alia gens Christum occidere debuit, nisi illa que iniquior erat, et que plus ceteris eius sanguinem sitiebat? Deus enim neminem cogit ad peccandum; eos tamen peccare permittit, qui uehementer peccare desiderant. uult igitur Deus, ut hi tales, quorum tota uoluntas prona est ad malum, sanctos suos interficiant, quatenus et his maior pena, et illis abundantior gloria crescat. Fit itaque in morte martyrum duplex bonum; quoniam et mali, qui etiamsi eos non occiderent tamen perituri erant, in eorum morte maiorem sibi penam acquirunt; et boni, dum pro Christi fide occiduntur,  maiori gloria cumulantur. Ac per hoc uoluit Deus Pater, ut Filium suum Iudei interficerent; et quia iniquissimi erant, maximum scelus perpetrarent, quatenus nullam habeant excusationem, et maiori pene subiiciantur; ut ueniat super eos omnis sanguis iustus qui effusus est super terram. Et uenit iterum et inuenit eos dormientes: erant enim oculi eorum grauati. Somnus iste discipulorum, Ecclesie somnum et torporem significabat  , que in magnis tentationibus sepe tabescit, et deficit, nisi Christi frequenti uisitatione excitetur. Et relictis illis iterum abiit, et orauit tertio, eumdem sermonem dicens. Tunc uenit ad discipulos, et dicit illis: Dormite iam et requiescite; ecce appropinquauit hora, et Filius hominis tradetur in manus peccatorum. Surgite, eamus,  ecce appropinquauit qui me tradet. Hec enim non precipiendo, 127 sed redarguendo dicit. Non enim dormiendum uel quiescendum, sed potius uigilandum est, et orationibus instandum in magnis perturbationibus: ideoque protinus eos excitans, ait: Surgite, eamus. Quod utique non dixisset, si eos dormire et quiescere uoluisset. Adhuc ipso loquente Iudas unus de duodecim uenit, et cum eo turba multa cum gladiis et fustibus missi a principibus sacerdotum, et senioribus populi. Ubi enim ille qui impetitur se defendere non uult, fustes et gladii necessarii non sunt  . Si enim Dominus se defendere uoluisset, neque fustes, neque gladii ei resistere potuissent  . Hoc enim ipse monstrauit, cum ad unam responsionem eos prostrauit .  Ut enim dixit: Ego sum, abierunt retrorsum et ceciderunt in faciem suam. Qui autem tradidit eum, dedit eis signum dicens: Quemcunque osculatus fuero, ipse est tenete eum. Et confestim accedens ad Iesum dixit: Aue, Rabbi, et osculatus est eum. Hoc enim signum propter Romanorum milites qui Christum non cognoscebant, proditor Iudas dedisse uidetur. Dixitque illi iehsu: Amice ad quid uenisti? Amicum eum per contrarium uocat  , qui ei inimicus erat. Sic et beatus Iob »benedicere« pro maledicere ponit, dicens: »Ne forte peccauerint filii mei, et benedixerint Domino in cordibus suis  .« Tunc accesserunt, et manus iniecerunt in Iesum, et tenuerunt eum: et ecce unus ex his qui erant cum Iesu, extendens manum exemit gladium suum, et percutiens  seruum principis sacerdotum, amputauit auriculam eius. Iste unus B. Petrus apostolus fuit, qui, postquam Dominum suum teneri uidit, dolore commotus se ulterius cohibere non potuit  . Amputauit igitur auriculam serui principis sacerdotum, que nondum circumcisa fuerat  , et idcirco malis consiliis obedierat. uocabatur autem Malchus seruus iste, qui regnaturus interpretatur  . Soli enim illi regnabunt et uiuent, qui aures circumcisas habebunt. Unde et huius aures Dominus tetigisse et sanasse  ab alio euangelista dicitur. Que enim aures ab apostolis et doctoribus circumciduntur, illas Dominus tangit et sanat. Tunc ait illi iehsu: Conuerte gladium tuum in locum suum: omnes enim qui acceperint gladium, gladio peribunt. Displicet  Domino factum Petri; quoniam etsi bonum significabat, non tamen bono animo fiebat. Omnes enim qui acceperint gladium; id est qui iniusta animi commotione aliquem interfecerint, nisi forte digne penituerint, gladio peribunt: gladio utique perpetue ultionis  . Omnis enim pena gladius uocatur. B. autem Petrus iustam causam habebat. Sed neque iustis neque iniustis Dominus armis defendi uolebat. Unde et subditur: An putas, quia non possum rogare Patrem meum et exhibebit mihi modo plus quam duodecim legiones angelorum? uos, inquit, duodecim homines estis, qui pro me uteunque pugnare contenditis; ego autem, si uolo, plus quam duodecim legiones angelorum subito habere possum. Quod igitur me non defendo, non est impotentia, sed uoluntas.  Si enim me defendero, nichil poterunt aduersum me. Quod si nichil poterunt, quomodo ergo implebuntur Scripture, quia sic oportet fieri? In illa hora dixit iehsu turbis; tanquam ad latronem existis cum gladiis et fustibus comprehendere me; quoditie sedebam apud uos docens in templo, et non me tenuistis. Quod quidem, non sine ratione, et Dei nutu euenisse, euangelista exponit, dicens: Hoc autem totum factum est, ut adimplerentur Scripture prophetarum. Tunc discipuli omnes relicto eo fugerunt: et illi tenentes Iesum, duxerunt illum ad Caipham principem sacerdotum, quo Scribe et seniores conuenerant. Petrus autem sequebatur a longe usque in atrium principis sacerdotum; et ingressus intro sedebat cum ministris, ut uideret finem. Adhuc, inquit, Petrus  sequebatur Dominum, sed iam a longe: proximus enim erat negationi  . Unde et non immerito cum ministris sedebat, finem rei uidere desiderans. Ubi enim sedet qui Christum negat, nisi inter Iudeos, Iudeorumque ministros? Principes autem sacerdotum, et omne concilium querebant falsum testimonium contra Iesum, ut eum morti traderent, et non inuenerunt, cum multi falsi testes accessissent. Secundum legem Christum damnare uolunt, et falsa testimonia querunt 128 cum lex ipsa falsa testimonia non suscipiat Qua in re maxima Iudeorum iniquitas, et odium crudele et exsecrabile comprobatur. Nouissime autem uenerunt duo falsi testes, et dixerunt: Hic dixit: Possum destruere templum Dei, et post triduum reedificare illud. Hoc enim Christus  non dixerat. Quod si dixisset, facere utique potuisset. Dixerat enim: Soluite templum hoc, et in triduo excitabo illud. Quod quid significet, euangelista exponens, ait: hoc autem dicebat de templo corporis sui  . Et surgens princeps sacerdotum ait illi: Nihil respondes ad ea que isti aduersum te testificantur? iehsu autem tacebat. Tacet Christus, et respondere non uult, tum quia uana et inutilia audit, tum quia scriptum est: »Ex ore Altissimi non exierunt nec bona nec mala .«--- Et princeps sacerdotum ait illi: Adiuro te per Deum uiuum, ut dicas nobis si tu es Christus Filius Dei uiui. Dicit illi iehsu: Tu dixisti. Ad ea enim respondet Dominus, que uidet esse digna responsione. Si enim a principe sacerdotum, qui pro sui officii dignitate  ab omnibus uenerabatur, sic adiuratus non respondisset, Deum non timere, et paruipendere uideretur. Sequitur: uerumtamen dico uobis; Amodo  uidebitis Filium hominis sedentem a dextris uirtutis Dei, et uenientem in nubibus celi. Hoc autem erit in iudicio, quando omnis oculus ut eum uidebit. Tunc princeps sacerdotum scidit uestimenta sua, dicens: Blasphemauit; quid adhuc egemus testibus? Ecce nunc audistis blasphemiam: quid uobis uidetur? At illi respondentes dixerunt: Reus est mortis. uestimenta sua scindit princeps sacerdotum, se ipsum maximam, et principalem causam esse significans, cur Iudeorum sacerdotium scindatur et destruatur  . Tunc exspuerunt in faciem eius, et colaphis eum ceciderunt. Sic enim prophetatum fuerat. Alii autem palmas in faciem eius dederunt, dicentes: prophetiza nobis, Christe, quis est qui te percussit? Nusquam respondet Dominus, nisi ubi  eius responsio necessaria et utilis est. Petrus uero sedebat foris in atrio; et accessit ad eum ancilla dicens: Et tu cum Iesu Galileo eras. At ille negauit coram omnibus, dicens: Nescio quid dicis. Negat Petrus ut Magistri prophetia compleatur. Exeunte autem illo ianuam, uidit illum alia ancilla, et ait his qui erant ibi; et hic erat cum Iesu Nazareno; et iterum negauit cum iuramento, quia non nouisset hominem. Et post pusillum accesserunt qui stabant, et dixerunt Petro: uere tu ex illis es: nam et loquela tua manifestum te facit. Tunc cepit detestari et iurare, quia non nouisset hominem. Ecce pastor Ecclesie non solum a uiris, uerum etiam a mulieribus compellitur negare Dominum. Hoc autem non semel, sed et bis, et ter. Qua in re et illi ad indulgendum  regula datur,  ut in se ipso aliorum fragilitatem cognoscens, aliis misereatur; et nobis etiam in maximis excessibus delictorum ueniam sperare conceditur. Et continuo gallus cantauit. Et recordatus est Petrus uerbi Iesu quod dixerat: Priusquam gallus cantet, ter me negabis; et egressus foras, fleuit amare. In alio uero euangelista legitur, quia respexit Dominus Petrum  . Tenebatur Dominus a turbis, trahebatur, et flagellabatur; et tamen discipuli memor, quem uerbis, ne proderetur et caperetur consolari timebat, solo respectu consolatur, et sanat, et sui uultus illuminatione ad spem uenie inuitat. Cognoscit igitur Petrus reatum suum, cognoscit et uoluntatem Domini sui, dolet et penitet, egreditur foras; relinquit concilium malignantium, locum petit secretum  lacrymis et penitentie amicum, flet amare, certissime intelligens, quia sacrificium est Deo spiritus contribulatus, cor contritum et humiliatum Deus  non spernit. Hic est penitentie modus: peccasti? quiesce, dole, et lacrymare; et disce cum apostolo flere amare  . [CAP. XXuII.] Mane autem facto concilium inierunt omnes principes sacerdotum et seniores populi aduersus Iesum, ut eum morti traderent; et uinctum adduxerunt eum, et tradiderunt Pontio 129 Pilato presidi. In unum Iudei conueniunt, concilium faciunt, coniurant aduersus Iesum; timent ne aliquis bonus et iustitie defensor inter eos inueniatur: uinctum Iesum Pilato tradunt, ut ex hoc reus mortis et uenia indignus esse credatur. Tunc uidens Iudas qui eum tradidit, quod damnatus esset, penitentia ductus retulit triginta argenteos principibus sacerdotum et senioribus, dicens: Peccaui tradens sanguinem iustum. Cognouit Iudas se peccasse, argenteos  reddit, quasi eodem pretio quo eum uendidit, Christum Dominum redimere possit. At illi dixerunt: Quid ad nos? tu uideris. Tu, inquiunt, uideas quid egeris, nam ad nos non pertinet, si tu peccasti, et si iustum sanguinem tradidisti. Et, proiectis argenteis in templo, recessit, et abiens, laqueo se suspendit. Infelix Iuda! ad uitam salutis redire cepisti; sed diabolus, qui te ad tradendum magistrum et Dominum incitauit, ipse tibi ut te occideres consilium dedit  : hoc enim solum sufficiebat tibi ad perditionem, etiamsi Dominum non tradidisses. Quanto tibi melius fuerat ut Christi pedibus te humiliares, et ab eo indulgentiam peteres, qui neminem ad se uenientem repellit  . Principes autem sacerdotum, acceptis argenteis, dixerunt: Non  licet mittere eos in corbanan  , quia pretium sanguinis est. Dico ego: Si non licet mittere eos in corbanan, quia pretium sanguinis est, neque licuit eos trahere de corbanan, ut pretium sanguinis fierent. Consilio autem inito, emerunt ex illis agrum  figuli in sepulturam peregrinorum. Iste figulus nos finxit  ; huius ager Christi pretio emitur, in quo eius peregrini sepeliuntur et requiescunt. Propter hoc uocatus est ager ille Achel demach  , hoc est ager sanguinis usque in hodiernum diem. Merito enim ager sanguinis uocatur, qui Christi sanguine comparatur. Ager enim iste terra uiuentium est, in qua qui sepeliuntur non moriuntur. Tunc impletum est quod dictum est per Ieremiam prophetam dicentem: Et acceperunt triginta argenteos pretium appretiati quem appretiauerunt a filiis Isrel, et dederunt eos in agro figuli, sicut constituit mihi Dominus. Audis quia Dominus hoc constituit, hoc ante tempora disposuit, quod triginta argenteis Christus Dominus uenderetur, ex quibus ager figuli emeretur. Hoc autem  exemplum non in Ieremia, sed in Zacaria   inuenitur. Dicitur tamen in quibusdam Ieremie exemplariis hoc inueniri, quibus nos utimur. iehsu autem stetit ante presidem, et interrogauit eum preses, dicens: Tu es rex Iudeorum? Dicit ei iehsu: Tu dicis. Quod preses interrogatiue dixit, Christus affirmatiue suscepit. Et cum accusaretur a principibus sacerdotum et senioribus, nichil respondit. Presidi, inquit, respondit; principibus uero sacerdotum et senioribus non respondit; quoniam ille simpliciter eum interrogauit, isti uero malitiose contra eum loquebantur: per omnia enim ad contradicendum parati, indigni erant, quibus Dominus responderet  . Tunc dicit illi Pilatus: Non audis quanta isti aduersum te dicunt testimonia?  Et non respondit ei ad ullum uerbum, ita ut miraretur preses uehementer. Non enim conueniens erat ut tunc Pilato Dominus responderet, quando eum ad litigandum contra falsos et inuidos prouocabat. Nihil enim est, nisi labor, eis respondere, qui ueritatem  audire nolunt  . Per diem autem solemnem consueuerat preses dimittere populo unum uinctum quem uoluissent. Habebat autem tunc uinctum insignem qui dicebatur Barrabas. Congregatis ergo illis, dicit Pilatus: Quem uultis dimittam uobis, Barraban an Iesum, qui dicitur Christus? Sciebat enim quod per inuidiam tradidissent 130 eum. Sedente autem illo pro tribunali, misit ad eum uxor eius dicens: Nihil tibi et iusto illi: multa enim passa sum hodie per uisum, propter eum. Quamuis enim et mali in uisione multa preuideant; ego tamen hanc mulierem boni spiritus fuisse crediderim  . Principes autem sacerdotum et seniores persuaserunt populis ut peterent Barraban, Iesum uero perderent. uult Pilatus dimittere Christum, instant Iudei ne dimittatur:  unde et ipsi merito eum crucifixisse dicuntur  , quamuis non ab ipsis, sed a gentibus sit crucifixus. Respondens autem preses, ait illis: Quem uultis uobis de duobus dimitti? At illi dixerunt: Barraban. Dicit illis Pilatus: Quid igitur faciam de Iesu qui dicitur Christus? dicunt omnes: Crucifigatur. Occidunt Iudei Dominum suum; damnant, et crucifigi precipiunt Saluatorem suum; petunt sibi Barraban, qui filius magistri eorum interpretatur  . Magister namque eorum diabolus est, qui eos sic clamare, et hanc optionem facere docuit, ut filium diaboli sibi eligerent, et Dei Filium crucifigerent. Ait illis preses: Quid enim mali fecit? At illi magis clamabant dicentes: Crucifigatur. Iam non accusatione, sed clamore; non iudicio, sed uiolentia Christum  Iudei occidere contendunt. Interrogat Pilatus quid mali fecerit: nichil huic interrogationi respondent, quoniam quid respondeant non habent. Clamant igitur, fremunt et insaniunt, ut Scriptura  impleatur, que ait: »Quare fremuerunt gentes, et populi meditati sunt inania? Astiterunt reges terre, et principes conuenerunt in unum aduersus Dominum et aduersus Christum eius .« uidens autem Pilatus quod nichil proficeret, sed magis tumultus fieret in populo, accepta aqua lauit manus coram populo, dicens: Innocens ego sum a sanguine iusti huius, uos uideritis. Lauat Pilatus manus suas, ut sicut manus habet mundas a sordibus, ita se a Christi morte  innocentem esse ostendat. Sed non est ita. Quamuis enim ipse eum non iudicauerit uel damnauerit, reus tamen est, quia aliis eum ad iudicandum tradidit, quem sine causa et per inuidiam damnari sciebat. Et respondens uniuersus populus dixit: Sanguis eius super nos et super filios  nostros. Hanc enim hereditariam maledictionem in posteros suos Iudei transmiserunt  : cui subiacent omnes qui illos imitantur, et quibus hoc illorum factum non displicet. Tunc dimisit illis Barraban  , iehsu autem flagellatum tradidit eis ut crucifigeretur. Flagellauit Pilatus Iesum, siue ut illa tali satisfactione Iudei satiati quiescerent, et sic eum emendatum dimitterent; siue etiam quia leges Romane eum qui crucifigendus erat, prius flagellare iubebant  . Tunc milites presidis suscipientes Iesum in pretorio, congregauerunt ad eum uniuersam cohortem; et exuentes eum, chlamydem coccineam circumdederunt ei; et plectentes coronam de spinis posuerunt super caput eius, et arundinem in dextera eius, et genu flexo ante eum, illudebant, dicentes:  Aue, rex Iudeorum. Illi enim, sicut hic dicitur, omnia hec illudentes fecerunt; nobis autem magni sacramenti significationes  sunt: neque 131 pro ludo, sed in ueritate omnia hec suscipimus  et ueneramur. Quod autem corona spinea est, regnum ex peccatoribus colligendum, significabat. Sceptrum ei ex arundine datur, ut iustos in celis, et peccatores scribat in terra, secundum illud: Domine, omnes qui te oderunt confundentur, recedentes a te in terra scribentur  . Bonis autem Dominus ait: »Quia nomina uestra scripta sunt in celis .« Iudei enim cum arundine scribere consueuerunt. In ueste uero coccinea siue purpurea, qua et ceteri reges utebantur, quocunque animo illud faciebant, regem tamen eum esse apertissime predicabant. Et exspuentes in eum, acceperunt arundinem, et percutiebant caput eius. Ut enim Apostolus ait: »Caput Christi Deus ;« caput ergo Christi arundine percutit, qui contra  eius diuinitatem Scripturam componit, uel ipsum Dominum non esse, alicuius Scripture auctoritate defendit  . Et postquam illuserunt ei, exuerunt eum chlamyde, et induerunt uestimentis eius, et duxerunt eum, ut crucifigerent. Neque enim conueniebat, ut cum regio apparatu crucifigeretur, sed humilis appareret in habitu, qui se ipsum humiliauerat maiestate. Exeuntes autem inuenerunt hominem Cyreneum nomine Simonem; hunc angariauerunt, ut tolleret crucem eius. Cyreneus heres, Simon obediens  interpretatur. Gentilis igitur homo patrie celestis heres, et Deo obediens, crucem Christi portat, de quo ipse Dominus alibi ait: »Qui uult uenire post me abneget semetipsum, et tollat crucem suam, et sequatur me .«---Et uenerunt in locum qui dicitur Golgotha, quod est Caluarie locus. Locus autem iste sic uocatus est, quia ibi damnati decollabantur, ibique capitis caluarias amittebant  . Fuerunt tamen qui hunc locum a caluaria primi hominis sic nominatum fuisse putarent. Et dederunt ei uinum  bibere cum felle mistum; et cum gustasset, noluit bibere. Unde Psalmista: »Et dederunt, inquit, in escam meam fel, et in siti mea potauerunt me aceto .« Gustauit autem, sed bibere noluit, quia mortis amaritudinem quam gustaturus erat, momentaneam, et cito in dulcedinem conuertendam, significabat. Postquam autem crucifixerunt eum, diuiserunt uestimenta eius, sortem mittentes, ut adimpleretur quod dictum est per Prophetam dicentem: »Diuiserunt sibi uestimenta mea et super uestem meam miserunt sortem .« Hec autem melior uestis, que nec scinditur, nec diuiditur, sed sorte datur, sanctam Ecclesiam significat, non habentem maculam, uel rugam, uel aliquid huiusmodi. Et sedentes seruabant eum. Et imposuerunt super  caput eius causam ipsius scriptam: Hic est iehsu, Rex Iudeorum. Hunc autem titulum Hebraice, Grece et Latine alius euangelista   scriptum narrat, ut omnis lingua uellegendo confiteatur, quod Iudei credere et confiteri nolunt. Tunc crucifixerunt cum eo duos latrones unum a dextris, et unum a sinistris. In hoc quoque illud completum esse uidemus: »Et inter iniquos deputatus est ; et in medio duorum animalium cognosceris .«---Et pretereuntes blasphemabant eum, mouentes capita sua, et dicentes: uah! qui destruit templum Dei, et in triduo illud reedificat. Quasi insani capita mouent, Christo illudunt; et motu et uoce ei insultant, dicentes: Salua temetipsum  et nos: si Filius Dei es, descende de cruce. Sic enim et magister eorum diabolus dicebat: »Si Filius Dei es, mitte te deorsum .« Non enim maius est de cruce descendere, quam a mortuis suscitare. Hoc autem fecit iehsu. Cur ergo non credunt Iudei, eum esse Filium Dei  ?  Hec enim uerba non ex se, sed diabolico afflatu dicebant 132 Iudei  . Iam enim se diabolus uinci sentiebat, et crucis uirtutem ferre non poterat: et idcirco Christi passionem impedire conabatur. Similiter et principes sacerdotum illudentes cum scribis et senioribus dicebant: Alios saluos fecit, se ipsum non potest saluum facere. Si Rex Isrel est, descendat nunc de cruce, et credimus ei; confidit in Deum, liberet eum nunc, si uult. Dixit enim, quia Dei Filius sum. Idipsum autem et latrones qui crucifixi erant cum eo improperabant ei. Idem dicunt omnes, quia eodem spiritu loquuntur omnes. Promittunt se credere, si de cruce descendat: qui si de cruce descendisset, nos a morte non liberasset. Unde mors, inde uita; per lignum mors uenit, per lignum  uita redit. Ideoque Dominus de cruce descendere noluit, quia mundum per crucem redimere uoluit. A sexta autem hora tenebre facte sunt super uniuersam terram, usque in horam nonam. Ubique tenebre fiunt, sole iustitie obeunte. Sicut eo nascente illuminatus est mundus, et populus qui sedebat in tenebris uidit lucem magnam; ita eo moriente obscuratus est, et ignorantie tenebris interius obuolutus est, quia »cecitas ex parte contigit in Isrel .« Quo uiso miraculo alter latronum credidit; et cum prius eum simul cum socio despexisset, postea illum defendere cepit, dicens alteri, ut alius euangelista refert: »Neque tu times Deum quod in eadem damnatione es .« Sic igitur prius ambo, postea alter et non ambo improperabant  ei  . Et circa horam nonam clamauit iehsu uoce magna dicens: Heli, heli, lamasabacthani, hoc est: Deus meus, Deus meus, ut quid dereliquisti me? Homo est qui loquitur, et qui se derelictum dicit. Corpus suum, quod est Ecclesia, secundum quosdam a Deo derelictum dolet  : ipse enim secundum se nunquam a Deo derelinquitur: nemo enim derelinquitur a Deo, nisi ille qui peccat. Quoties  enim peccamus, toties a Deo derelinquimur. Hoc enim Dominus ipse significat, cum mox de psalmo subinferens ait: »Longe a salute mea .« Subauditur, »sunt hec uerba.« Cuius ergo sunt? uis audire cuius? »uerba derelictorum meorum:« ac si dicat: »Hec uerba ego non dixissem, nisi pro delictis meorum fidelium doluissem  .« Doleo autem, quia quos tam dura et amara morte Deo reconcilio, propter peccata que agunt, iterum a Deo derelinqui et ad mortem tendere uideo. Quidam autem illic stantes et audientes, dicebant: Eliam uocat iste. Non omnes  , sed quidam hoc dicebant, illi scilicet qui hec uerba non intelligebant. Et continuo currens unus ex eis, acceptam spongiam impleuit aceto, et imposuit arundini.  et dabat ei bibere. Continuo, inquit, ut Dominus dixit, »sitio,« sicut Ioannes euangelista scribit , currens unus ex eis impleuit spongiam aceto et dabat ei bibere. Non enim acetum, sed fidem Christus sitiebat. Synagoga tamen hoc dabat quod habebat  . Quid enim acetum, nisi eorum doctrina amara, acetosa, erronea et uenenosa? Quid uero spongia, nisi eorum corda fraudulenta et latebrosa? At uero arundo cum qua scribitur, ipsa Scriptura intelligitur. Quid ergo illud factum significauit, nisi quod Synagoga prauam doctrinam et hereticam potionem usque hodie cogitare et scribere, et contra Christum loqui et effundere non cessat? Alii uero dicebant: Sine, uideamus, an ueniat Elias liberans eum. Hoc illi dicebant  qui non intellexerant quid Christi uerba significarent, quibus modo superius dixerat: Eli, Eli.---iehsu autem iterum clamans uoce magna, emisit spiritum  . In potestate enim habebat et uiuere et mori, sicut uolebat. Unde et alibi ait: »Nemo tollit a me animam meam, sed ego pono eam, et iterum sumo eam .«---Et ecce uelum templi scissum est in duas 133 partes a summo  usque deorsum  : et terra mota est; et petre scisse sunt; et monumenta aperta sunt; et multa corpora sanctorum qui dormierant, surrexerunt, et exeuntes de monumentis, post resurrectionem uenerunt in sanctam ciuitatem, et apparuerunt multis. uoce Christi mouentur elementa; et simul cum eo uult dissolui atque finiri omnis creatura. uelum templi scinditur; apparent Sancta sanctorum, et sublato uelamine uetere, reuelantur fundamenta Scripturarum. Mouetur terra, scinduntur petre; ut, quia Iudei in sua infidelitate immobiles perstiterunt, gentiles ab infidelitate moueantur, et ad fidem currant, et ad doctrine euangelice pluuiam hauriendam, corda prius dura et lapidea aperiant  . Corpora uero que resurgunt ueram  Christi resurrectionem testantur. Centurio autem et qui cum eo erant custodientes Iesum, uiso terremotu, et his que fiebant, timuerunt ualde, dicentes: uere Dei Filius erat iste. Gentiles credunt, Iudei pereunt Dicunt Iudei, secundum legem debet mori, quia Filium Dei se fecit. Dicunt gentiles: uere Dei Filius erat iste. Magnus homo iste centurio qui Iesum morientem custodit. Erant autem ibi mulieres multe a longe, que secute erant Iesum a Galilea, ministrantes ei; inter quas erat Maria Magdalene, et Maria Iacobi, et Ioseph mater, et mater filiorum Zebedei. Iste enim mulieres, que Christum pio amore secute fuerant, etiam in morte eum non relinquebant. Hec est autem illa Maria Magdalena, de qua Dominus eiecerat septem demonia; illa  uero altera Maria, mater eius fuit, id est soror matris eius  . Cum sero autem factum esset, uenit quidam homo diues ab Arimathea, nomine Ioseph,  qui et ipse disciputus erat Iesu. Hic accessit ad Pilatum, et petiit corpus Iesu. Tunc Pilatus iussit reddi corpus. Quia enim iste Ioseph diues et nobilis erat, ideo Christi corpus tam facile a Pilato potuit impetrare  . Et accepto corpore, Ioseph inuoluit illud in syndone munda, et posuit illud in monumento suo nouo, quod exciderat in petra, et aduoluit saxum magnum ad ostium monumenti, et abiit. Docet nos Ioseph, qualiter Christi corpus suscipere debeamus; docet nos mundo corde et pura conscientia  illud suscipere, quod ipse in syndone munda inuoluit, et in nouo monumento ponit. Erat autem ibi Maria Magdalene et altera Maria sedentes contra sepulcrum. Merito eis Dominus post resurrectionem suam prius apparuit, que sic eum  custodiebant, sic eum uidere cupiebant; et quia eum iam uidere non poterant, ante ipsius sepulcrum sedebant. Notabant locum quem frequentare uolebant, et a quo, si fieri posset, recedere nolebant. Tedet iam Iudeorum audire blasphemias: conueniunt iterum; rogant Pilatum ut sepulcrum custodiat, quasi in sepulcro teneri ualeat qui ubique est et omnia continet. At ille iam fatigatus, et eos iam audire contemnens: Ite, inquit, et custodite sicut scitis. uadunt, illi, sepulcrum muniunt, custodes ponunt, lapidem signant; et tam diligenter omnia faciunt, ut et ipsi quamuis nolentes, sibi tamen testes sint, Dominum resurrexisse; et nullo modo sic positum furari potuisse  .

Cu.  uespere autem Sabbati, que  lucescit in prima Sabbati uenit Maria Magdalene et altera Maria uidere sepulcrum  . uespere  enim qui et uesperus dicitur, stella est, que alio  nomine lucifer 134 uocatur. Et hesperus quidem, siue uesper uocatur in fine dici, lucifer uero in principio. Sepe enim quando oritur, paruissimo interuallo solem precedit. Quod autem euangelista hoc de stella intellexerit, ex eo apparet, quod feminino genere dixit, que lucescit in prima Sabbati: ad quod enim, nisi ad stellam, que pronomen referatur? Sabbatum autem unumquemque diem uocabant. Dicatur ergo: uespere autem Sabbati apparente, id est illa stella que uesper et lucifer uocatur, iam diem proximam nuntiante: non autem illam dico que apparet in fine diei, sed illam que uidetur in principio, id est que lucescit in prima Sabbati; hoc est que lucere incipit in prima parte primi diei, qui nunc dies Dominicus appellatur.  uenit Maria Magdalena et altera Maria uidere sepulcrum. Hanc enim stellam, quia ceteris clarior est, iter agentes obseruare solent. Huius igitur signo he sancte mulieres ad sepulcrum uenire ceperunt »Et ualde mane cum adhuc tenebre essent ,« ut Ioannes ait, sole tamen iam oriente  , ut Marcus dicit, ueniunt ad monumentum. Prius enim sit ortus solis quam recessio tenebrarum. Potest autem et aliter dici, ut non de uespere diei, sed de uespere noctis intelligatur: habet enim et nox suum uespere, quod aurora, uel crepusculum dicitur. De quo uespere ait Moyses: »Factum est uespere et mane dies unus .« Quod si de uespere diei intelligatur, nox tota relinquitur. Unde quidam expositores totum diem simul  cum nocte sua unum diem computant; et ita fit uespere noctis cum mane diei, dies unus; et quamuis ego hoc in Genesi  aliter exposuerim; tamen hic intellectus, propter hec Euangelii uerba, modo mihi magis placet. Dicatur ergo: uespere autem Sabbati, id est uespere noctis Sabbati uenit  Maria Magdalena et altera Maria uidere sepulcrum: illa uidelicet hora que lucescit in prima Sabbati, id est in prima parte diei  . Ambe autem Maria uocantur, quod stella maris  interpretatur. Due igitur stelle tertiam sequuntur, et simul solem iustitie querere ueniunt. Due autem stelle due sunt Ecclesie, Iudeorum scilicet et gentium, que celitus illuminate, mortuorum resurrectionem predicant. Et ecce terremotus factus est magnus. Magnus enim terremotus  fit, quando in his duabus mulieribus tanta utriusque populi multitudo ad Christum concurrit. Angelus enim Domini descendit de celo, et accedens reuoluit lapidem, et sedebat super eum. Hic enim angelus, Ecclesie predicatores significat, ad quorum uoces terremotus  fiunt; quia peccatores, qui terra uocantur, eorum predicationibus ab infidelitate ad fidem transeunt. Isti autem lapidem reuoluunt, Scripturas exponunt, tabulas aperiunt, et legem que in eis scripta erat, omnibus reuelant: sedent autem super lapidem, quia intelligunt, et in potestate habent que in tabulis lapideis scripta continetur. Erat autem aspectus eius sicut fulgur, et uestimenta eius sicut nix. In altero igitur terrebat malos, et in altero mulcebat bonos  . Hunc autem imitantur predicatores, quando malis etiamnum ignem, bonis uero eternam felicitatem promittunt. Unde et custodes territi, et uelut mortui facti dicuntur; mulieribus uero dicitur: Nolite timere uos  . Illi timeant, quibus ignis et furor paratus est; uos autem  135 cur timeatis, que uestros socios et amicos uidetis. Scio enim quod Iesum qui crucifixus est, queritis, ideoque seruos eius timere non debetis. Non est hic: uidelicet presentia corporis, qui ubique est potentia diuinitatis. Sed ubi credimus tunc eum fuisse? Ego quidem facile crediderim eum tunc  matrem uisitasse, que plus ceteris dolore afflicta, eius resurrectionem exspectabat. Quid enim, si hoc euangeliste non dicant? Non enim, ut Ioannes ait, omnia eius facta scripta sunt. Inde uero rediens, primo apparuit Marie Magdalene, quam ipsis apostolis uel aliquibus aliis. Hec autem recipiat qui uult: ad credendum autem neminem compello  . Sequitur: Surrexit enim, sicut dixit: uenite et uidete locum ubi positus erat Dominus. Nam et Ecclesie doctores sepe nobis locum ostendunt in quo Dominus positus fuerat, dum sanctarum exempla Scripturarum exponentes, ubi eius natiuitas, passio et resurrectio sit prophetata, nos docent. uis uidere locum in quo Dominus positus fuerat, lege in psalmis: »Ego dormiui et somnum cepi, et resurrexi, quoniam  Dominus suscepit me  .«---Et cito euntes, dicite discipulis eius, quia surrexit, et ecce precedet uos in Galileam; ibi eum uidebitis: ecce predixi uobis. Ecce mulier que fuerat ianua mortis, prima predicat resurrectionem  , et ostendit ianuam uite. In Galileam precedit Dominus ibique discipulos exspectat; quia tunc sancti Deum uidebunt, quando in patriam reuersi fuerint. Galilea namque apostolorum patria fuit; unde et »uiri Galilei«  dicuntur. Et exierunt cito de monumento cum timore et gaudio magno, currentes nuntiare discipulis eius. Marcus autem dicit quod fugientes de monumento , quia terror inuaserat eas, nemini quidquam dixerunt. Per quod datur intelligi, quia prius de uisione angelorum nichil dixerunt,  solummodo narrantes de monumento Dominum esse sublatum. Sic igitur se habet ordo  . uenerunt mulieres ad monumentum, uiderunt angelum, quem tamen non angelum, sed iuuenem esse putabant; cucurrerunt ad apostolos: et de angelo quidem et eius uerbis quibus Dominum resurrexisse audierant, nemini quidquam dixerunt, hoc solum nuntiantes Dominum in monumento non esse. Cucurrerunt ergo simul Petrus et Ioannes, et sola linteamina inuenerunt. Quibus recedentibus, mulieres remanserunt ibi: et tunc quidem Maria Magdalena inclinauit se et prospexit in monumentum, et uidit duos angelos ibi sedentes: qui cum eam consolarentur, conuersa est retrorsum et uidit Iesum stantem,  quem non Iesum, sed hortulanum esse putabat. Quem cum uoce cognouisset, accessit ad eum; et quamuis ei diceret: Noli me tangere, tenuit tamen, et osculata est pedes eius. Tunc et alie mulieres uenerunt: plures enim Lucas fuisse commemorat ; quas cum Dominus benigne salutasset, ipse quoque tenuerunt pedes eius. Unde et hic subditur: Et ecce iehsu occurrit illis dicens: Auete: ille autem accesserunt et tenuerunt pedes eius, et adorauerunt eum. Tunc ait illis iehsu: Nolite timere; ite, nuntiate fratribus meis ut eant in Galileam: ibi me uidebunt. Certe itaque de resurrectione, iam non sicut prius, Dominum de monumento sublatum annuntiant, sed et eum se uidisse, et cum eo se locutas esse affirmant: dicunt discipulis ut uadant  in Galileam, et ibi eum uidebunt, sicut predixerat. Que cum abiissent, ecce quidam de custodibus uenerunt in ciuitatem, et annuntiauerunt principibus sacerdotum omnia que facta fuerant. Et congregati cum senioribus, consilio accepto, pecuniam copiosam dederunt militibus, dicentes: Dicite quia discipuli eius nocte uenerunt, et furati sunt eum, nobis dormientibus: et si hoc auditum fuerit a preside, nos suadebimus ei, et securos uos faciemus. At illi, accepta pecunia, fecerunt sicut erant edocti: et diuulgatum est uerbum istud apud Iudeos usque in hodiernum diem. Ergone tantum potest auaritia, tantum potest amor pecunie? Prius Christum uendidit; nunc 136 iterum eius resurrectionem negare compellit  -O miseri Iudei! Sufficiebat uobis semel Christum  occidisse; sufficiebat uobis semel eum emisse: iterum pecunia eum emitis, et maiori quam prius pecunia comparatis; et, quantum in uobis est, ecce iterum eum occiditis, dum eum resurrexisse et uiuere negatis.

CuI. Undecim autem discipuli abierunt in Galileam, in montem ubi constituerat illis iehsu, et uidentes eum adorauerunt, quidam autem dubitauerunt  .Hec autem uisio quando acta sit, incertum habeo; quoniam Thomas, qui unus erat ex istis, ante dies octo Dominum non uidisse narratur. Et accedens iehsu locutus est eis, dicens: Data est mihi omnis potestas in celo et in terra. Qui enim secundum diuinitatem semper simul cum Patre et Spiritu sancto  omnium rerum potestatem habuit, nunc etiam secundum humanitatem omnium rerum potestatem accepit  ; ut homo ille qui nuper passus est et celi et terre dominetur, neque iam solummodo Iudeo rum, uerum etiam omnium gentium et Deus et Dominus esse credatur. Habet enim potestatem in celo coronandi quos uult; habet et in terra potestatem eligendi quoscunque uult, quia et hic et ibi facit quidquid uult. Euntes ergo docete omnes gentes, baptizantes eas in nomine Patris, et Filii, et Spiritus sancti. Iam, inquit, nulla distinctio est: »Qui crediderit et baptizatus fuerit, saluus erit :« omnes docete, omnes uocate et baptizate,  siue Iudei fuerint, siue gentiles  ; docete eos seruare omnia quecunque mandaui uobis. Cui hoc uidetur impossibile, solam teneat et custodiat caritatem  . Ecce ego uobiscum sum omnibus diebus usque ad consummationem seculi. Magna promissio; magnus et insuperabilis clypeus securitatis. Ego, inquit, uobiscum sum, in uobis pugno: uos defendo; nichil timeatis; ite securi  . Si enim Deus pro uobis, quis contra uos? Dicite ergo: »In Deo faciemus uirtutem; et ipse ad nichilum deducet inimicos nostros :« cui est honor et gloria in secula seculorum.

Amen.


EXPLICIT SECUNDUM MATTHAEUM.





SANCTI BRUNONIS ASTENSIS EPISCOPI SIGNIENSIS COMMENTARIA IN MARCUM.


 137 Exposito Euangelio Matthei, nunc secundum ordinem ad Marcum transeamus, in quo non multum quidem nos laborare necesse erit, quoniam ualde pauca ibi dicuntur, que in Mattheo exposita non sint. Cum enim quatuor sint euangeliste, et aliquando duo, aliquando tres, aliquando omnes idem dicant; non est necesse in singulis exponere quod in uno exposuimus. Facilius enim tibi est chartam reuoluere, quam mihi in unoquoque eadem scribere. Quecunque igitur in Marco non exponimus,  ideo quidem non exponimus, aut quia per se facilia sint, aut quia iam superius in Mattheo exposita sunt. Similiter autem et in Luca, et in Ioanne nos, uita comite  , facere speramus. Ea uidelicet exponemus in sequentibus, que exposita non fuerint in antecedentibus. Nunc ad Euangelii uerba ueniamus.




INCIPIT SECUNDUM MARCUM.

I. [CAP. I.] Initium Euangelii Iesu Christi Filii Dei.Sicut scriptum est in Isaia propheta: Ecce mitto  angelum meum ante faciem tuam. qui  preparabit uiam tuam ante te. uox clamantis in deserto: Parate uiam Domini, rectas facite semitas eius. Hoc, inquit, initium ergo facio in Euangelio Iesu Christi Filii Dei, et a Ioanne Baptista scribere incipio, qui eius precursor fuit, eiusque aduentum nuntiare missus est. Sicut scriptum est in Isaia propheta: Ecce mitto angelum meum ante faciem tuam; et uox clamantis in deserto: Parate uiam Domini. Hoc autem non totum in Isaia, sed ex parte in Isaia, et ex parte in Malachia scriptum est  : nisi forte per equipollentiam hoc aliquis intelligere uelit. Angelus enim, qui ante faciem Christi in Malachia mittitur, in Isaia uox clamantis in deserto uocatur; et de quo ibi dicitur: Qui preparabit uiam tuam ante te, Parate uiam Domini. Quantum ergo ad litteram,  alterum in Malachia, alterum in Isaia scriptum est; quantum autem ad significationem, utrumque et in Malachia, et in Isaia inuenitur  . Que uero sequuntur et non exponuntur, in Mattheo querenda sunt.

II. [CAP. III] Ascendens iehsu in montem uocauit ad se quos uoluit ipse: et uenerunt ad eum;et fecit, ut essent duodecim cum illo, et ut mitteret eos predicare Euangelium. Et dedit illis potestatem curandi infirmitates, et eiiciendi demonia. In montem ascendit iehsu, sue militie principes 138 eligere uolens;  ut ipsius loci sublimitate intelligant ad quantam gloriam eligantur, et quod ceteris omnibus preferantur  . Sed quare duodecim eliguntur; nisi quia dies erat, et duodecim  horas habere habebat? Sic enim ipse ait: »Nonne duodecim sunt hore diei? « Qui ambulat in luce non offendit, quia lucem mundi huius uidet. »Ego sum lux mundi. Qui sequitur me non ambulat in tenebris, sed habebit lumen uite .« Ipsi enim sunt Ecclesie porte, de quibus dicitur: »Diligit Dominus portas Sion .« Quia igitur duodecim sunt Ecclesie porte, duodecim  eos esse oportuit, ut essent ab oriente porte tres ab occidente porte tres, a moridie porte tres, ab aquilone porte tres. Hos autem mittit Dominus Euangelium  predicare, infirmos sanare, demonia fugare; ut quia hore sunt, ubique luceant; et quia porte sunt, undique populos per fidem in Ecclesiam introducant. Et imposuit Simoni nomen Petrus, et Iacobum Zebedei, et Ioannem fratrem Iacobi: et imposuit eis nomina Bonerges, quod est filii tonitrui; et Andream, et Philippum, et Bartholomeum, et Mattheum, et Thomam, et Iacobum Alphei, et Thaddeum, et Simonem Cananeum, et Iudam Scarioth  , qui tradidit illum. Alia nomina quibusdam discipulorum Dominus imposuit, prima tamen  non abstulit  . Unde et Petrus, qui prius Simon dicebatur, postea Simon Petrus uocatus est. Simoni ergo imposuit nomen Petrus, ut a quo suscipiebat fortitudinem, ab eodem susciperet et fortitudinis nomen. »Petra enim, ait Apostolus, erat Christus .« Ab hac ergo petra dicitur Petrus  . uocauit autem et filios Zebedei Bonerges, siue ut uerius scribitur, Banereem  , id est filios tonitrui, eo quod magnifice et terribiliter loquentes, supernas et celicas uoces in suis sermonibus imitarentur. Cuius enim nisi tonitrui uox est illa, que dicit: »In principio erat uerbum, et uerbum erat apud Deum, et Deus erat uerbum .«

III.[ CAP. Iu.]  Et dicebat iehsu: Sic est regnum Dei:quemadmodum si homo iaciat sementem in terram, et dormiat, et exsurgat nocte ac die, et semen germinet et crescat, dum nescit ille. Ultro enim terra fructificat, primum herbam, deinde spicam, deinde plenum frumentum in spica, et cum se produxerit  fructus, statim mittet falcem, quoniam adest messis. Regnum Dei Ecclesia est. Ipsa et ager, et terra uocatur, in qua uerbi Dei semen seminatur. Seminatores autem apostoli sunt et doctores. Semen uero euangelica 139 predicatio. Hec autem prius in herbam, deinde in spicam, postmodum uero in plenum frumentum crescit et germinat. Initium enim boni operis quasi herba est  ; quia ad quem finem perueniat, nondum manifeste cognoscitur. Herba enim facile siccatur et perit. Fit autem spica dum quotidie  crescit, et per incrementa in melius proficit: utrum tamen ad perfectionem perueniat, adhuc ignoratur. Deinde uero fit plenum frumentum in spica, dum deuictis tentationibus carnis, ex toto se homo Deo subiiciens, quantum humana fragilitas patitur, perfectus in omnibus inuenitur. Sed neque sic plena securitas adest, nisi quam cito metatur, et in horreum reponatur  . Unde et hic dicitur. Et cum  se produxerit fructus, statim mittet falcem, quoniam adest messis. Falcem enim Dominus mittit, quando suorum fidelium animas ad se per mortem corporis uocat.

Iu. [CAP. uII.] Exiens iehsu de finibus Tyri  , uenit per Sidonem ad mare Galilee inter medios fines Decapoleos.Describit euangelista per quam uiam in Galileam Dominus redierit. Sicut autem Pentapolis a quinque, ita Decapolis  a decem ciuitatibus nominatur. Et adducunt ei surdum et mutum; et deprecabantur eum, ut imponat illi manum. Qui sunt isti, qui surdum et mutum Domino adducunt? Isti enim sunt apostoli et doctores; isti sunt episcopi et sacerdotes; isti sunt quicunque alios sanare desiderant, et ad fidem uenire persuadent.  Surdus enim est omnis homo qui audiendi aures non habet, et qui uerba Euangelii audire contemnit. Surdi erant illi, quibus Dominus dicebat: »Qui est ex Deo, uerba Dei audit: propterea uos non auditis, quia ex Deo non estis .« De talibus et Psalmista ait: »Furor illis secundum similitudinem serpentis, sicut aspidis surde, et obturantis aures suas, que non exaudit uocem incantantium, et ueneficia que incantantur a sapiente  .« Mutus uero est qui Dominum non laudat, qui Christum non confitetur, qui iustitiam non defendit, et qui iniustitiam non damnat  . Tales illi sunt, de quibus dicitur: »Canes muti non ualentes latrare .« Hos igitur debemus ducere ad Iesum, et pro eis rogare, ut eis manum  imponat. Sanatur enim quem tangit iehsu; sanatur quem tangit Saluator  ; quia ipse est salus et uita: non aliunde querit herbas; ipse est medicus et medicina; tangit, et sanat; respicit, et medetur. Unde et subditur: Et apprehendens eum de turba seorsum misit digitos suos in auriculam eius, et exspuens tetigit linguam eius, et suspiciens in celum, ingemuit, et ait illi, Effeta  , quod est adaperire.  Cognoscimus hic Ecclesie sacramenta  : Hec nouiter ad fidem uenientibus sacerdotes facere uidemus. Dicunt Effeta, quod est adaperire: non ut exterioris hominis sensus, qui clausi non sunt, sed potius ut interioris hominis aures aperiant, et linguam soluant: quatenus et uerba uite diligenter intelligant; et intellecta, aliis fideliter nuntient. Nisi enim aliud significaret, hunc tantum laborem in hoc homine sanando Dominus non suscepisset. Poterat enim eum solo uerbo sanare  , sicut multos alios sanare consueuerat: hoc tamen non fecit. Sed quid fecit? De turba eum traxit; digitos ei in auriculas misit; exspuit, et linguam tetigit; in celum suspiciens ingemuit, et ait illi: Effecta, quod est adaperire. Hec enim turba, de qua hic homo a Domino  trahitur, uitiorum est multitudo, et malignorum spirituum turbulentus exercitus  . Qui enim de hac turba non trahitur, a 140 Domino non sanatur. Merito igitur de turba eum traxit quem sanare uolebat, et misit digitos suos in auriculas eius; quia in illius auditum sancti Spiritus gratias infudit  , ut haberet Spiritum sapientie et intellectus, sine quibus aures cordis non aperiuntur. De hoc enim digito ipse quoque alibi ait: »Si ego in digito Dei eiicio demonia .« Quod Mattheus exponens, ait: »Si ego in Spiritu Dei eiicio demones, profecto  peruenit in uos regnum Dei .« Exspuit autem et tetigit linguam eius, ut per hoc eum doceat superflua cuncta abiicere, si linguam uult habere solutam, et ad loquendum idoneam.  Sepe enim sputum ad loquendum lingue facit impedimentum. Est enim sputum superfluitas quedam, et stomachi capitisque purgatio. Qui igitur  uult bene loqui, qui uult ut Deo et hominibus uerba sua placeant, omni superfluo humore, omnique impedimento et stomachum releuet et mentem, quam per caput intelligimus. Possumus autem et per sputum Christi, quod ex capite quidem descendit, eius diuinitatis dulcedinem intelligere  . »Christi namque caput, ait Apostolus, Deus est .« Hec autem dulcedo, hec saliua nostri Redemptoris linguas infantium fecit disertas, quas olim ueteri pomi amaritudo ligauerat. De hac autem dulcedine ait Psalmista: »Gustate et uidete, quoniam suauis est Dominus: beatus uir qui sperat in eo .« Itemque: »Dulcis et rectus Dominus :« et Petrus Apostolus: »Deponentes, inquit, omnem maiitiam, et omnem dolum,  et simulationes et inuidias, et omnes detractiones, sicut modo geniti infantes, rationabiles sine dolo lac concupiscite, ut in eo crescatis in salutem; si tamen gustastis quia dulcis est Dominus .« Hec igitur dulcedo, hec saliua Christi pellit antiquum uenenum, omnemque amaritudinem de lingua fidelium: hec autem saliua illorum linguas non tetigit, qui Christum non confitentur; et qui de fide interrogati, se credere non respondent. Et suspiciens in celum ingemuit. In celum namque Dominus suspexit; quia secundum humanitatem pro nobis ad Patrem interpellat  . Sed quare ingemuit, nisi quia hominem quem ad imaginem et similitudinem suam creauerat, nunc surdum et mutum, et per omnia infelicem esse uidebat: quem etiam  per multas tribulationes et angustias, ad pristinam dignitatem redire oportebat? Post hec autem omnia ait illi: Effeta, quod est adaperire; quia non prius  sensus nostri Domino aperiuntur; non prius eius doctrine pluuiis fecundantur, quam a Christo de turba trahamur, eiusque manu tangamur, et ipsius saliue dulcedine omni amaritudine mundemur atque sanemur. Unde et hic dicitur: Et statim aperte sunt aures eius, et solutum est uinculum lingue eius; et loquebatur recte. Non enim nisi recte loqui poterat, quem diuina uirtus et sapientia sic tangendo et medendo sanauerat  . Et precepit illi, ne cui diceret: quanto autem eis precipiebat, tanto magis plus predicabant, et eo amplius admirabantur, dicentes: Bene omnia fecit, et surdos fecit audire, et mutos loqui. Quid est hoc? Quare eis Dominus hoc precipiebat, unde eos inobedientes fore sciebat? Nobis, fratres, nobis fiunt ista; ad nos respiciunt, et nostram iactantiam inclinant: qui si aliquid dignum  laude aliquando fecerimus; hoc non ad uulgi fauorem extollere et predicare, imo humiliter abscondere et celare debemus  . Et hoc in contrarium uertitur; quia plus laudantur illi qui facta sua abscondere uolunt, quam illi qui ea per uanam gloriam manifestare contendunt. Unde beatus Iob dixit: 141 »Quia laus hypocrite  ad instar puncti .« De sanctis uero dicitur: »Rex uero letabitur in eo; laudabuntur omnes qui iurant in eo, quia obstructum est os loquentium iniqua  .«

u.[CAP. uIII.] Et ueniunt Betsaidam, et adducunt ei cecum, et rogabant eum ut illum tangeret.Et apprehensa manu ceci, eduxit eum extra uicum,  et exspuens in oculos eius, impositis manibus suis, interrogabat eum, si aliquid uideret. Idipsum per hunc cecum significatur, quod modo superius per surdum et mutum significari diximus  . Cecus est enim omnis homo, qui ueram lucem, qui Christus est, non sequitur, et fidei ueritatem non intelligit. Illi uero qui cecum ad Dominum adducunt, et pro eo rogant, sicut et superius, episcopi et presbyteri, ceterique fideles intelliguntur. Quod autem hic dicitur, quia apprehensa manu ceci, duxit eum extra uicum; hoc est quod ibi dicitur, quia apprehendens  eum, duxit eum a turba seorsum. Per sputum uero et hic, et ibi unum idemque significatur. Illa igitur legat qui hec non intelligit. Interrogat Dominus cecum, si aliquid uideat; quia ad primum eius tactum non statim omnes homines sufficienter illuminantur. Aliquid tamen uident, mox ut aliquid de Domino intelligere et credere incipiunt. Tanto igitur clarius uidet unusquisque, quanto melius credit et ueritatem intelligit  . Sequitur: Et aspiciens ait: uideo homines uelut arbores ambulantes. Deinde iterum imposuit manus super oculos eius, et cepit uidere. Et restitutus est, ita ut uideret clare omnia. Toties enim Dominus super ceci oculos manus imponit, quoties nostre mentis oculos illuminat, ut ea intelligamus que prius non intelligebamus. Unde Psalmista: »Quoniam tu illuminans, inquit, lucernam  meam, Domine; Deus meus, illumina tenebras meas :« id est, quia illuminasti me in his que scio; illumina me et in his que nondum scio. Propter quod manifeste apparet, quia quamuis ei Dominus iam manus super oculos imposuisset, adhuc tamen, ut iterum poneret, indigebat, quia nondum omnia perfecte uidebat. Rogemus ergo Dominum ut non semel, neque bis, sed multoties manum suam imponat super oculos mentis nostre; quatenus omni detersa caligine, omniumque errorum tenebris effugatis, unumquodque in propria figura, et clare omnia uidere mereamur. Et misit illum Dominus in domum suam, dicens: uade in domum tuam, et si in uicum introieris nemini dixeris. Domus  enim nostra illa est, de qua non bene illuminati, imo uero miserabiliter excecati in primo homine eiecti sumus. Ad hanc autem redire non possumus, nisi iterum a Domino illuminati, eius manum atque uirtutem nostris oculis appositam sentiamus  . Quare autem ei precipiat ut nemini dicat; quare opera sua celare et abscondere iubeat, satis iam diximus. Hoc tamen nondum intelligunt qui omnia opera sua faciunt, ut uideantur ab hominibus: de quibus Dominus ait, »quia receperunt mercedem suam .« Docet igitur nos Dominus  celare opera nostra, ne hic recipiamus, et recipiendo perdamus mercedem nostram  .

uI. [CAP. IX.] Omnis igne salietur, et omnis uictima salietur.Bonum est sal. Quod si sal infatuatum fuerit, in quo illud condietis? Habete in uobis sal, et pacem habete inter uos  . Hec enim ad ea 142 uerba respondere uidentur, que modo superius Ioannes apostolus uerbis Dominicis interposuit, dicens: Magister, uidimus quemdam in nomine tuo eiicientem demonia, qui non sequitur nos, et prohibuimus eum. iehsu ait eis: Nolite prohibere eum. Nemo enim qui faciat uirtutem in nomine meo, et possit cito male loqui de me. Qui enim non est aduersum uos, pro uobis est. uult igitur Dominus, ut sapienter et discrete cuncta agamus; et non bona, sed mala prohibeamus.  Qui enim in Christi nomine uirtutes operatur, iam Christo propinquior est, ut qui eius nomen ueneratur, cuius tantam uirtutem et efficaciam esse probauit; atque sic illis defensor iam esse incipit: de quo, quia eius uirtutem per miracula cognouit, male loqui pertimescit. Huic igitur non debemus auferre quod habet, sed debemus addere quod non habet. Dicamus ergo ei, ut in eum credat, eique sit fidelis. Unde et Dominus subinferens ait: Omnis enim igne salietur, et omnis uictima salietur. Quod tale est ac si diceret: Omnis Ecclesie rector et doctor talis esse debet, qui et sale sit conditus, et sapiens et discretus; qui utiliter cuncta prouideat, cuncta secundum rationem et ordinem faciat. Quod quidem lex ipsa significat, que omnem uictimam  salire iubet. Ait enim: »Quidquid obtuleris sacrificium sale condies, nec auferes sal federis  Domini de sacrificio tuo. In omni oblatione offeres sal .« Sal enim pro sapientia ponitur, que omnium nostrorum sermonum et actionum est condimentum. Bonum est igitur hoc sal, nisi a fatuis et stultis hominibus infatuatum fuerit. Hoc enim heretici, hypocrite et schismatici infatuant; quoniam non ea qua debent puritate eo utuntur. Quod si sal insulsum fuerit, in quo illud condietis? Si sapientia ipsa insipiens fuerit, sine qua sapiens nemo fit, quid aliud est quod ad sue dignitatis statum eam iterum reducat? Habete in uobis sal; omnia que agitis sale condite; omnia sapienter et discrete agite. Hoc autem ut possitis, pacem habete inter uos. Qui enim pacem non habent, hoc tale sal habere non possunt. Tale quidem non habent; etsi aliquando  insulsum habeant et infatuatum. Sed quid est quod ait: Omnis igne salietur? Nunquid enim ignis est sal, ut eo aliquid saliatur? Sicut enim sapientia sal dicitur, quia mentes nostre ex ea condiuntur, ita et ignis uocatur, quia ab ea illuminantur. Si igitur ignis est sapientia, et sapientia sal; ergo et ignis est sal. Igne igitur salitur, quod sapientia salitur.

uII. [CAP. XuI.] Cum transisset Sabbatum, Maria Magdalene, et Maria Iacobi, et Salome emerunt aromata, ut uenientes ungerent Iesum  .Sabbato enim neque uendere, neque emere aliquid licebat, quoniam tale aliquid in sabbato fieri lex interdicebat . ueniunt autem he sancte mulieres ungere Iesum. Sed quomodo ueniunt? Cum aromatibus  . Aliter enim ad Iesum uenire non  licet. Sunt autem hec aromata, fides, spes, caritas, pax, patientia, humilitas, et mansuetudo, concordia,  et misericordia, et similia: hec enim Domino suauiter redolent; sicut et e contrario uitia fetent. Unde Psalmista: Putruerunt, inquit, et corrupte sunt cicatrices mee a facie insipientie mee . Beate igitur ille mulieres, beate ille anime, que, sicut Maria Magdalene, semper cum unguentis, semper cum aromatibus ad Dominum ueniunt. Hec est enim, que alibi ait: Cum esset rex in accubitu suo, nardus mea dedit odorem suum . Hec autem significabat Ecclesiam gentium  , de qua septem demomonia 143 Dominus eiecit; que quidem, quoniam dilexit multum, dimissa sunt ei peccata multa. Maria uero Iacobi, que Christi matertera  fuit, plebem Iudaicam figurabat, de qua secundum humanitatem  Saluator noster originem duxit. At uero Salome, que interpretatur pacifica  , tota ex utroque populo sanctorum collecta multitudo intelligatur. In hac igitur, tota Ecclesia; in illis uero, Ecclesie partes figurantur. Possunt tamen he tres mulieres, tres mundi partes significare, Asiam uidelicet, Africam et Europam, in quibus Ecclesia tota consistit. Et iste quidem ungunt Iesum, iste eum delectant, iste eius passionem predicant, et odorem notitie illius cunctis gentibus manifestant. Ecce autem mulieres, que usque ad hunc diem erubescebant, et se mortis ianuam, et totius humani generis ruinam esse dolebant; hodie letantur, hodie predicant, hodie originale peccatum deletum affirmant; et ipsis quoque apostolis resurrectionis gloriam annuntiant.  Et ualde mane una Sabbatorum ueniunt ad  monumentum, orto iam sole. Non est autem sibi contrarium hoc quod ait: Et ualde mane, et, orto iam sole. Unde et alius euangelista dicit: »Cum adhuc tenebre essent  .« Solis itaque ortum intelligere oportet, ex quo, eius splendore celum illustratur, quamuis nondum terris appareat, raris adhuc tenebris existentibus. Quid est igitur ualde mane, nisi iam rubescente aurora? Neque enim sine causa euangelista non mane simpliciter, sed ualde mane dixit. Et dicebant ad inuicem: Quis reuoluet nobis lapidem ab ostio monumenti? Et respicientes uiderunt reuolutum lapidem: erat quippe magnus ualde. Narrat enim Mattheus euangelista, quod Christo resurgente »angelus Domini descendit de celo, et accedens reuoluit lapidem, et sedebat super  eum . . . Pre timore autem eius exterriti sunt custodes, et facti sunt uelut mortui.« Exeuntes in ciuitatem »nuntiauerunt principibus sacerdotum omnia que facta fuerant  .« At illi dederunt eis »copiosam pecuniam dicentes  : Dicite, quod uobis dormientibus nocte uenerunt discipuli eius, et furati sunt eum .« Sequitur: Et intreuntes in monumentum uiderunt iuuenem sedentem in dextris coopertum stola candida, et obstupuerunt. Sed angelus in dextris stola candida coopertus; quoniam letitiam et prosperitatem predicat, gloriam resurrectionis et carnis innouationem annuntiat  . Considera in quo dilectionis igne interius ardebant, que feminei timoris et fragilitatis oblite, non solum in nocte ueniunt, uerum etiam  confidenter in monumentum ingrediuntur: unde et  consolationis uerba audire meruerunt, dicente angelo: Nolite expauescere, Iesum queritis Nazarenum, crucifixum: surrexit, non est hic; ecce locus ubi posuerunt eum. Locum, inquit, uidere potestis, ipsum autem modo uidere non potestis. Surrexit enim, et non est hic; sed exspectate paulisper, et uidebitis eum. Non enim ibi erat presentia corporis, qui ubique est presentia diuinitatis. Sed ubi tunc eum fuisse putamus? Ego quidem dicere timeo quod euangeliste non dicunt. Et fortasse ad matrem iuerat, que eius amoris desiderio plus  omnibus afficiebatur. Quod autem ipsa inter 144 omnes mulieres beatissima uirgo, simul cum aliis ad monumentum non uenit, hec, ut opinor, causa fuit, quia ex quo unigenitum filium suum teneri, flagellari et crucifigi uidit, delicatis manibus  delicata pectora tundens, et se dolore nimio, uigiliis ieiuniisque affligens, iam uiribus pariter et spiritu attenuata, alicubi sola in secreto sedebat, et de his que sibi acciderant calamitatibus  lamentabatur et flebat. Sed nos hec uerba pietate plena, et cogitatione digna interim relinquamus, et quod angeli docent, audiamus: Ite, inquit, dicite discipulis eius, et Petro quia precedet uos in Galileam: ibi eum uidebitis, sicut dixit uobis. Nisi enim beatum Petrum apostolum ex nomine uocasset, fortasse cum ceteris uenire timuisset, eo quod et Dominum et magistrum negasset. Quod enim in Galilea, que apostolorum patria fuit, a discipulis suis Dominus uideatur, quid aliud significat, nisi quia eum, quem nunc uidemus per speculum et in enigmate, cum nos ad antiquam  patriam reduxerit, tunc facie ad faciem uidebimus? Unde et Galilea transmigratio perpetrata  interpretatur. Nulla enim post illam transmigrationem  alia ulterius transmigratio fit. Sciendum est autem, quod illa hora, qua Saluator noster inclinato capite spiritum emisit, corpore in cruce derelicto, anima simul cum diuinitate ad inferna spolianda descendit. Et tunc quidem illud Psalmiste adimpletum est: »Tollite  portas principes uestras, et eleuamini porte eternales, et introibit rex glorie.« Quibus interrogantibus: »Quis est iste rex glorie?« Responsum est eis: »Dominus fortis et potens. Dominus potens in prelio.« Ingressus igitur Dominus loca tenebrarum, omnia circumquaque suo splendore illuminauit. Fit clamor permistus, bonis pre letitia exsultantibus, malis uero pre timore fugere cupientibus. Tunc primi parentes occurrunt, et uidentes Creatorem suum, letis uocibus clamant:  Tandem, Christe, uenis, magnis nos soluere penis  . Tunc patriarche et prophete obuiam ruunt; tunc omnis sanctorum exercitus eius pedibus se prosternit. O, inquit, diu desiderate! o tanto tempore exspectate! que te tante tenuere more! Tunc citharista Dauid: Hoc est, inquit, quod dicere solebam: »Auditui meo dabis gaudium et letitiam, et exsultabunt ossa humiliata .« Ecce nunc uident, ecce nunc audiunt, quos eos uidere, et audire desiderasse, Dominus ipse dicebat. Ait enim: »Multi prophete et reges uoluerunt uidere que uos uidetis; et non uiderunt, et audire que auditis, et non audierunt .« Tunc et Ioannes Baptista: Ecce, inquit, de quo dicebam uobis: uidetis  illum, cuius aduentum nuntiabam uobis. Sed quis per singula dicere ualeat, quanta ibi letitia fuerit, cum Christus sol iustitie eis apparuit? Tunc,  alligato diabolo, magno sanctorum exercitu comitante, cum gloria et triumpho letus Dominus ad superos rediit  , dicens: »Quia non derelinques animam meam in inferno; nec dabis sanctum tuum uidere corruptionem. Notas mihi fecisti uias uite; adimplebis me letitia cum uultu tuo; delectationes,« mi Pater, »in dextera tua ,« ubi sedeo in secula seculorum.

145 uIII. Et ille  exeuntes fugerunt de monumento;inuaserat enim eas pauor et tremor, et nemini quidquam dixerunt: timebant enim. Timebant, inquit, nuntiare Dominum resurrexisse; ideoque de eius resurrectione nemini quidquam dixerunt. Neque enim adhuc perfecte ea credebant que angelus dixerat, si quidem non angelum, sed iuuenem eum esse  putabant. uenientes igitur ad apostolos, cetera apud se in silentio retinentes, hoc solum nuntiauerunt Christum Dominum de monumento esse sublatum  . Sed iterum ad sepulcrum reuertentes, sicut Mattheus ait, uiderunt Dominum, »et tenuerunt pedes eius .« Surgens autem iehsu mane prima Sabbati, apparuit primo Marie Magdalene, de qua eiecerat septem demonia. Illa uadens, nuntiauit his qui cum eo fuerant, lugentibus et flentibus. Et illi, audientes quia uiueret et uisus esset ab ea, non crediderunt. Sunt autem hec in Ioanne plenissime scripta, et a nobis in Mattheo sufficienter determinata. Post hec autem duobus ex eis ambulantibus ostensus est in alia effigie euntibus in uillam: et illi euntes nuntiauerunt ceteris, nec illis  crediderunt. Hec autem quia Lucas plenius narrat, ibi exponenda seruamus.

IX.  Recumbentibus undecim discipulis, apparuit illis iehsu, et exprobrauit incredulitatem illorum, et duritiam cordis, quia his qui uiderant eum resurrexisse non crediderant.Quamuis et Simon Petrus, et Maria Magdalena, et duo illi discipuli quibus in specie peregrini Dominus apparuerat, certissime firmissimeque nuntiarent, Dominum resurrexisse seque illum uidisse; ceteri tamen illis non credebant, et, quod mirum, cum nec sibi ipsis nec suis  oculis crederent, et eum uidentes, non uiderent. Narrat enim Mattheus euangelista quod Christi discipuli »abierunt in Galileam in montem, ubi constituerat illis iehsu, et uidentes eum adorauerunt; quidam autem dubitauerunt .« Non enim uerum corpus, sed spiritum se uidere putabant. Unde ipse ait: »Palpate et uidete, quia spiritus carnem et ossa non habet, sicut me uidetis habere .« Et fortasse hec tanta illorum dubitatio ex intenso amore procedebat; non enim facile credimus quod multum desideramus: sic etiam quod timemus, leuiter posse accidere credimus. Et dixit eis: Euntes in mundum uniuersum predicate Euangelium omni creature. Prius enim dixerat: »In uiam gentium ne abieritis, et in ciuitates  Samaritanorum ne intraueritis, non enim sum missus nisi ad oues que perierunt domus Isrel .« Nunc autem eos precipit ire in uniuersum mundum. In quo Iudeorum abiectio et gentium electio apertissime monstrantur. Unde et illi a Patre dicitur: »Postula a me, et dabo tibi gentes hereditatem tuam, et possessionem tuam terminos terre .« Quod autem ait: Predicate Euangelium omni creature, alius euangelista exponit dicens: »Ite, docete omnes gentes .« Idem enim per omnem creaturam et per omnes gentes significatur. Sic enim Apostolus ait de caritate, quia »omnia credit, omnia sperat, omnia sustinet ,« quod quidem uerum non est nisi aliter determinetur.  Si enim caritas omnia credit, credit utique Phariseis et Sadduceis, aliis affirmantibus, aliis negantibus resurrectionem; quod fieri non potest. Non igitur caritas omnia credit. Sic igitur determinetur: omnia credit que credenda sunt. Similiter ergo et id quod dicitur: Predicate Euangelium omni creature, determinandum est, ut sic dicatur: omni creature predicate Euangelium, cui Euangelium predicandum est  . Non enim Euangelium predicandum est lapidibus et aliis quibuscunque 146 rebus sensu et ratione carentibus.  Sunt autem qui hec subtilius intelligentes, ea que plana sunt difficilia reddunt. Et multa quidem in prophetis, apostolis et in uerbis Dominicis inueniuntur, quibus hec una determinatio sufficere potest. Quale est illud: »Cum exaltatus fuero a terris, omnia traham ad me ipsum ;« cui si addatur que trahenda sunt: nichil erit inconueniens. Aliter autem quanta inconuenientia sequatur, quis non intelligat? ualde enim pauca sunt ea que illuc trahuntur, ad comparationem illorum que ad se Dominus non trahit. Si quidem solos homines, et ipsos non omnes, trahet ad se. His igitur et similibus facile intelligitur quid in eo significatur quod dicitur: Predicate Euangelium omni creature; cui uidelicet Euangelio qui crediderit et baptizatus fuerit,  saluus erit. Dicit Euangelium: Diliges Dominum Deum tuum ex toto corde tuo, et proximum tuum sicut te ipsum; hoc enim si credideris et feceris saluus eris. Dicit autem et alia multa, que salutem pariant et uitam eternam. Qui uero non crediderit condemnabitur. Quamuis enim homo baptizatus sit, et omnia peccata in baptismo sint ei remissa, condemnabitur tamen quoque ille, si non Euangelio credidit eiusque consiliis assensum prebuerit. Signa autem eos qui crediderint hec sequentur: In nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit; super egros manus imponent, et bene habebunt. Omnia enim hec in primitiua Ecclesia, non solum apostolos, sed et alios sanctos fecisse legimus.  Neque enim aliter ab idolorum cultura homines infideles conuerterent, nisi his tantis signis et miraculis euangelica predicatio firmaretur. Predicabant enim Christi discipuli, ut Apostolus ait, Christum Iesum crucifixum, »Iudeis quidem scandalum, gentibus autem stultitiam .« Sed, cum subito demonia eiicerent, linguis loquerentur nouis, serpentes solo uerbo aut occiderent aut fugarent, uenenum sine lesione biberent; et non  solum tactu, uerum etiam sui corporis umbra egros sanarent; mox in admirationem gentiles conuersi clamabant; unus est quem apostoli predicant, unus Dominus iehsu Christus qui talia operatur. Nobis autem signa et miracala iam nunc necessaria non sunt; quibus ea que facta sunt solummodo legere et audire sufficit  . Credimus enim Euangelio, credimus et Scripturis ista narrantibus. Nemo modo in Ecclesia dicit: Non tibi credo, nisi mortuos suscites, nisi cecos illumines, et nisi hec similia facias. Signa tamen quotidie in Ecclesia fiunt; que si quis attendere uelit, multo maiora esse cognoscet quam illa que tunc ab illis corporaliter fiebant. Quotidie enim sacerdotes populum baptizando et ad penitentiam uocando, demonia eiiciunt. Quotidie linguis  loquuntur nouis, dum Scripturas exponentes, littere uetustatem in spiritualis intelligentie nouitatem conuertunt. Serpentes uero tollunt, quia concupiscentias malas, quia uitia et peccata suaui admonitione a peccatorum cordibus auertunt. Bibunt autem mortiferum, sed non eis nocet; quia paganorum et hereticorum libros legentes, et amara uenenosa conuicia sibi illata sepius audientes, surda aure transeunt et pro nichilo ducunt. Super egros uero manus imponunt, et bene habent, quia animas infirmas suis orationibus sanant et Domino reconciliant. Eadem igitur signa etiam nunc sancti Domini faciunt, que tunc Dominus eos facturos esse promisit. Et Dominus quidem iehsu, postquam locutus est eis, assumptus est in celum, et sedet a dextris  Dei. Qualiter autem assumptus est, liber Actuum apostolorum ostendit, dicens: »Et cum hec dixisset, uidentibus illis, eleuatus est, et nubes suscepit eum ab oculis eorum. Illi autem profecti predicauerunt ubique, Domino cooperante, et sermonem confirmante sequentibus signis .« Et tunc quidem adimpleta est prophetia que ait: »In omnem terram exiuit sonus eorum, et in fines orbis terre uerba eorum .«


EXPLICIT SECUNDUM MARCUM.





S. BRUNONIS ASTENSIS EPISCOPI SIGNIENSIS COMMENTARIA IN LUCAM.



[Pars Prima]

 147 His ita expeditis, ad Lucam ueniamus; et sicut iam diximus, ea tantummodo exponamus que neque in Marco, neque in Mattheo exposuimus  . Quoniam quidem multi conati sunt ordinare narrationem, que in nobis complete sunt rerum, sicut tradiderunt nobis qui ab initio ipsi uiderunt, et ministri fuerunt sermonis, uisum est et mihi assecuto a principio omnia  diligenter ex ordine tibi scribere, optime Theophile, ut cognoscas eorum uerborum, de quibus eruditus es, ueritatem  . Que enim ratio est, ut B. Lucas ea scribere uelit, que  iam a multis aliis scripta commemorat nisi quia minus aliquid eos dixisse, et non bene ueritatem tenuisse eos cognouerat? Multi enim preter quatuor euangelistas scripserunt: que omnia inter apocrypha numerantur. Nulla enim, nisi quatuor Euangelia, suscipit Ecclesia  .

148 I. [CAP. I.] Fuit in diebus Herodis Regis Iudee,sacerdos quidam nomine Zacarias, de uice Abia, et uxor illius de filiabus Aaron, et nomen eius Elisabeth. Legitur enim Dauid in uiginti quatuor partes sacerdotum familias diuisisse, eisque precepisse, ut singule  secundum uices suas in ministeriis sibi dispositis Domino deseruirent  . Ex his autem uiginti quatuor uiris, sibi pro tempore succedentes semper eligebantur qui principes sacerdotum dicebantur, quibus unus preerat qui summus pontifex uocabatur. Inuenitur autem ibi positus Abia in octaua sorte, de cuius progenie ortus est Zacarias, qui nunc fungitur uice illius. Uxor quoque eius de filiabus Aaron fuisse dicitur; ut eos bene et legaliter coniunctos esse sciamus. Precipit enim lex ut unusquisque de tribu sua ducat uxorem ; et unaqueque sue tribus uiro coniungatur. Erant autem ambo iusti ante Deum, incedentes in omnibus mandatis, et iustificationibus Domini sine querela. In eo enim quod ante Deum iustos eos fuisse dicit, ab  omni uitio hypocrisis eos defendit  : illi enim non sunt iusti ante Deum, qui omnia opera sua faciunt, ut uideantur ab hominibus. Incedebant autem in omnibus mandatis et iustificationibus Domini sine querela; quia sponte et sine murmuratione omnia legis mandata custodiebant. Id uero quod sponte et ex corde non fit, non uacat a querela. Dominus enim non quid agamus, sed quo animo aliquid agamus, attendit. Unde Apostolus non datorem, sed »hilarem datorem « Dominum diligere dicit  . Et non erat illis filius, eo quod esset Elisabeth sterilis; et ambo processissent in diebus suis. Sterilis erat Elisabeth, ut non natura, sed uirtute et miraculo pareret; que si in iuuentute peperisset, non sterilis, sed fecunda putaretur.  Parit igitur in senectute; et, mirabile dictu, in illa etate hec una sterilis fit fecunda in qua omnes fecunde steriles fiunt. Nascitur Ioannes de senibus; de iuuencula Christus; quoniam ille est finis ueterum;  iste nouorum principium. »Lex enim et prophete usque ad Ioannem  .« Christus uero inquit: »Ecce enim noua facio omnia .« Factum est autem cum sacerdotio fungeretur Zacarias in ordine uicis sue ante Deum, secundum consuetudinem sacerdotii, sorte exiit, ut incensum poneret. Hec enim erat sacerdotii consuetudo ut sibi uicissim ex ordine succedentes, unusquisque pontificum  suo tempore incensum poneret et sacrificia immolaret. Non est autem otiosum quod dicitur ante Deum. Ille enim sacerdotio fungitur ante Deum, ad cuius munera respicit Deus Unde scriptum est: »Respexit Dominus ad Abel, e ad munera eius, ad Cain uero et ad munera eius not respexit .« Ingressus autem in templum  Domini, et omnis multitudo populi erat orans foris hora incensi. Hec autem solemnitas decima die mensis septimi agebatur, quando solus pontifex semel in anno non sine sanguine ingrediebatur in Sancta sanctorum, nullumque alium in templo esse licebat  . Quod quid significet, Apostolus exponit in Epistola ad Hebreos . Nos quoque in Leuitico de hac solemnitate sufficienter diximus  .

II. Apparuit autem illi angelus Domini, stans a dextris altaris incensi.149 Stabat angelus, et a dextris stabat, quoniam fortia et propitia nuntiabat  . Et Zacarias turbatus est uidens, et timor irruit super eum. Ait ad illum angelus: Ne timeas Zacaria, quoniam exaudita est deprecatio tua. Hec enim  angelorum consuetudo est; in qua etiam ab illis discernuntur, qui se transfigurant in angelum lucis; quod in sue locutionis principio eos quibus loquuntur, consolantur, et ne timeant adhortantur  ,  Quod autem ait: Quoniam exaudita est deprecatio tua, nemo putet Zacariam Dominum pro filio exorasse, presertim cum de sua, sueque uxoris etate diffideret, et, angelo id ipsum admonente, non crederet. Quid igitur orabat, nisi id quod lex orare precipiebat? Ait enim; »Erit hoc uobis legitimum sempiternum, ut oretis pro filiis Isrel, et pro cunctis peccatis eorum semel in anno .« Hoc est igitur quod orabat, hanc deprecationem angelus exauditam esse dicebat  . Et Elisabeth, uxor tua, pariet tibi filium, et uocabis nomen eius Ioannem. Non enim sine causa angelus hoc ei nomen imposuit. Ioannes enim Dei gratia  interpretatur. uideamus igitur quomodo hoc nomen ei conueniat. Dicat ipse Dominus: »Prius, inquit, quam te formarem  in utero, noui te; et antequam exires de uentre, sanctificaui te, et prophetam in gentibus dedi te .« Magna enim Dei gratia ditatur, qui prius sanctificatur quam oriatur. Illud etiam quod Dominus ait: »Inter natos mulierum non surrexit maior Ioanne Baptista ,« et cetera huiusmodi, que ipse in eius laudibus predicat, quantam etiam gratiam Ioannes habuerit, manifestant. Et erit gaudium tibi et exsultatio, et multi in natiuitate eius gaudebunt. Quis enim in illius et de illius natiuitate non gaudeat, qui mundi gaudium nuntiare uenerat? Quis non letetur, audiens Zacariam tanto tempore mutum, et tandem in huius natiuitate prophetantem, et tantam totius populi letitiam nuntiantem  ? »Benedictus,  inquit, Dominus Deus Isrel, quia uisitauit, et fecit redemptionem plebis sue .« Lege hunc psalmum usque in finem, et totum gaudio et exsultatione plenum esse uidebis. Sequitur: Erit  enim Magnus coram Domino, et uinum et siceram non bibet. Ea enim que superius dicta sunt satis ostendunt quam magnus coram Domino Ioannes fuerit. uinum et siceram non bibit, quia sicut Nazareus, et Domino ab infantia consecratus, ab omni re se abstinuit, que uel corpus, uel animam inebriare et mentem a suo statu euertere potest  . Et Spiritu sancto replebitur adhuc ex utero matris sue. Nisi enim Spiritu sancto adhuc in matris utero plenus esset, nequaquam ad uirginis salutationem in gaudio exsultasset. Hoc enim Elisabeth testatur, dicens: »Unde hoc mihi, ut ueniat mater Domini mei ad me? Ecce enim ut facta est uox salutationis tue in auribus meis, exsultauit in gaudio infans in utero meo .« Et multos filiorum Isrel,  conuertet ad Dominum Deum ipsorum. Et ipse precedet ante illum in spiritu et uirtute Elie. Ipse, inquit, precedet ante illum. Ante quem illum? Ante Dominum Deum ipsorum. Est igitur Christus Deus, et Dominus Iudeorum  . Sed quomodo precedet? In spiritu et uirtute Elie. Unde et Dominus ait: »Si uultis scire, Ioannes ipse est Elias  .« Non tamen in persona; sed in spiritu et uirtute. 150 Unde etiam dicitur, quia unus spiritus erat in utroque  ? Ut conuertat corda patrum in filios, et incredibiles  ad prudentiam iustorum, parare Domino plebem perfectam. Corda enim patrum in filios Ioannes conuertit; quia quod patriarche et prophete crediderunt, hoc eorum filios intelligere et credere fecit  . Conuertit autem et incredibiles ad prudentiam  iustorum, quia infideles et incredulos per iustorum uiam incedere docuit. Hoc autem dum faceret, parabat Domino plebem perfectam. Et dixit Zacarias ad angelum: Unde hoc sciam? Ego enim  sum senex, et uxor mea processit in diebus suis. Et fortasse non recordabatur Zacarias, quod Abraham et Sara in senectute genuerunt. Nihil enim Domino impossibile est. Credenti quoque omnia possibilia sunt. Angelus promittit, et sacerdos signum querit, quasi plus signo quam angelo credere debuisset  . Et respondens angelus dixit ei: Ego sum Gabriel, qui asto ante Deum, et missus sum loqui ad te, et hec tibi euangelizare. Cur ergo dubitas? Quare non credis? Neque ille qui me misit, neque ego tibi mentiri possum. Signum queris? Iudei etiam signa petunt. Dicis, unde hoc sciam? Dabitur tibi signum, quod posteaquam acceperis, te fortasse penitebit, Hoc igitur erit tibi signum. Ecce eris tacens, et non poteris loqui usque in diem quo hec fiant. Pro eo  quod non credidisti uerbis meis, que complebuntur in tempore suo, quia, inquam, uerbo credere noluisti, uel signo crede  . Ecce eris tacens, donec ex te genita uox oriatur; et quia uocem generaturus es, non te peniteat aliquanto tempore tacuisse. Ex te enim orietur ille qui dicat: »Ego uox clamantis in deserto .« Et erat plebs exspectans Zacariam; et mirabantur quod tardaret in templo. Egressus autem non poterat loqui ad illos; et cognouerunt quod uisionem uidisset in templo; et ipse erat innuens illis, et permansit mutus. Possumus autem per senem Zacariam, uetus Testamentum, et per Ioannem puerum, Nouum intelligere. Eo enim tempore uetus Testamentum uocem amisit  , quo Nouum ex ueteri fieri cepit, quia postquam nouam  legem apostoli et doctores predicare et exponere ceperunt, uetus legis intelligentia cessauit. Sed uocem quam amiserat tunc tandem recepit, quando Nouo Testamento iam nato et ubique diuulgato, ab eo didicit quod loqueretur. Loquitur enim uetus Testamentum, sed iam non suo et proprio sensu. Et factum est, ut impleti sunt dies officii eius, abiit in domum suam. Post hos autem dies concepit Elisabeth  uxor eius; et occultabat se mensibus quinque dicens: Quia sic mihi fecit Dominus in diebus, quibus respexit auferre opprobrium meum inter homines. Dies enim officii eius impleti sunt octauo Kalendas Octobris, si quidem a quinto decimo die mensi septimi  erant ferie tabernaculorum septem diebus, atque post eos dies octauus erat celeberrimus. Unde factum est ut uicesima tertia die septimi mensis reuerteretur in domum suam. Quomodo ergo uerum est, quod ueniente octauo Kalendas Aprilis de eadem Elisabeth ad Mariam uirginem Angelus ait: »Et hic mensis est ei sextus ,« qui non sextus, sed septimus erat? Septimus quidem erat; sed si septem dies septimi mensis in fine Martii mensis ponamus, sex menses, et non amplius  inueniemus. Septem enim adhuc huius mensis dies restabant, quando hec ad Mariam angelus loquebatur. 151 Pro quibus si illi alii septem ponantur, sex mensium, et non amplius, numerus adimpletur. In mense autem sexto.

III. Missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen Ioseph, de domo Dauid, et nomen uirginis Maria  Missus est, inquit, angelus Gabriel  , qui Dei Fortitudo interpretatur, ut Dei uirtutem, et Dei sapientiam carnem suscipere nuntiaret. Sed ubi missus est? In Nazareth ciuitatem Galilee. Ad quam? Ad uirginem desponsatam uiro, cui nomen erat Ioseph, de domo Dauid, de familia regali, de stirpe nobili, et pre ceteris religiosa.  Ubi enim castitatis, et munditie mater, nisi in Nazareth habitare debuerat, que flos, uel munditia interpretatur  ? Et nomen uirginis Maria. Dicitur enim Maria stella maris, huius utique maris, de quo scriptum est, »Hoc mare magnum, et spatiosum, illic reptilia, quorum non est numerus .« Plures stellas habet celum; mare unam, que pre illis omnibus clarior, et melior est.  De hac enim una ortus est iustitie sol, cuius fulgore omnia illustrantur. Quem qui sequitur, »non ambulat in tenebris, sed habebit lumen uite .« Cuius igitur fulgoris illam stellam esse putamus, que hunc tantum, talemque solem peperit mundo? Et ingressus angelus ad eam dixit: Aue, gratia plena, Dominus tecum, benedicta tu in mulieribus. Non enim in plateis erat, non in publico morabatur. Intus erat, in penetralibus sola sedebat, nec tamen sola, tanto uirtutum exercitu circumsepta  . Aue, inquit angelus, gratia plena: Dominus tecum; benedicta tu in mulieribus. Non fuit sufficiens aue dixisse, addidit Dominus tecum, et deinde eam benedixit, quasi tribus uicibus sub una uoce eam salutans. Qua in re diligens obsequium,  caritatis affectus, et reuerentia declarantur. Sed quis unquam tantam gratiam habuit, quantam uirgo Maria? Aliis enim ad mensuram gratie dantur; hec autem gratia plena dicitur. Considera modo quante ante eam, quante post eam mulieres et uirgines fuerunt. Hec tamen sola mater Domini fieri meruit  . Magna enim et ineffabilis gratia est, ut una ex tantis millibus eligatur. Que cum gratia plena sit, prius etiam quam concipiat, post conceptionem, quanta Dei abundet gratia, quis cogitare possit? Hec autem sola inter omnes mulieres benedicitur, que adhuc sub antiqua preuaricationis maledictione tenebantur, ex quo prime mulieri a Domino dictum fuerat: »Multiplicabo erumnas tuas, et in dolore paries filios .« Hac enim lege non  tenetur uirgo Maria, que uirgo concepit, uirgo peperit, et sine dolore pariens uirginitatis gloriam non amisit. Merito ergo in mulieribus benedicitur, per quam mulieribus benedictio datur et mundus a maledictione liberatur. Que cum audisset, turbata est in sermone eius, et cogitabat qualis esset ista salutatio. Turbata est, inquit, non in uultu eius, sed in sermone eius  . Non enim angelum, sed uerba angeli attendebat, et quid illa tam officiosa salutatio sibi pretenderet, cogitabat. Hoc autem angelus sentiens ait: Ne timeas, Maria; inuenisti enim gratiam apud Deum. Sed uis audire quam gratiam? Ecce concipies in utero, et paries filium, et uocabis  nomen eius Iesum. Hec est causa illius salutationis. Hoc missus sum nuntiare tibi. Abscedat timor, cesset cogitatio, esto secura, nulla sollicitudine mouearis. Hec enim uerba non sunt timoris, sed gaudii. Paries enim filium, non utique alium, nisi omnium rerum Creatorem et Dominum. Creator tuus erit filius tuus, qui perfecte nascetur ex te. Et uocabis nomen eius Iesum. Hoc enim nomen quicunque inuocauerit, saluus erit. In hoc nomine omne genuflectetur celestium, terrestrium et infernorum. De hoc ipse Dominus ait: »Quidquid petieritis Patrem in nomine meo, dabit uobis .« Hoc igitur in omnibus orationibus uti debemus. In hoc nomine ille non petit, qui contra Dei dispositionem, et contra suam, uel aliorum salutem petit  .  Imo uero qui taliter petit, contra hoc nomen petere, non dubium est. Sequitur: Hic erit magnus, et filius Altissimi uocabitur. Ipse 152 enim, qui secundum se semper magnus est, tunc apud homines magnus factus est, quando ab hominibus cognitus est. Quem Petrus apostolus in persona totius Ecclesie Altissimi Filium uocauit dicens: »Tu es Christus Filius Dei uiui .« Et dabit illi Dominus Deus sedem Dauid Patris eius, et regnabit in domo Iacob in eternum, et regni eius non erit finis. Recipit enim Dominus a Domino sedem Dauid, secundum hoc quod filius est Dauid. Regnat autem non solum in domo Dauid, id est, in tribu Iuda, uerum etiam in domo Iacob, id est, in toto populo Isrel. Per quod intelligitur quod in eius  regni exercitu omnes illi connumerantur, quicunque Dauid et Iacob fidem et iustitiam imitantur  . Hoc enim regnum etiam nunc est; hoc imperium non deficiet, quia regnabit Dominus in eternum, et in seculum seculi. Dixit autem Maria ad angelum: Quomodo fiet istud, quoniam uirum non cognosco? Non dubitat fieri quod angelus fieri promittit. Interrogat tantum quomodo fiat  . Quoniam, quamuis uirginem aliquando parituram audierat, quomodo tamen pareret non audierat. Dicit enim Isaias; Ecce uirgo concipiet, et pariet filium ; quomodo tamen pariat non dicit. Quia igitur uirgo est, et uirum non cognoscit, quomodo  pariat, et uirgo maneat, interrogat, quod nulli adhuc reuelatum erat. Et respondens angelus dixit ei: Spiritus sanctus superueniet in te, et uirtus Altissimi obumbrabit tibi. Hic est modus pariendi. Ita concipies, ita paries. Iam nichil est quod te ulterius interrogare oporteat. Spiritus enim sanctus qui superueniet in te, et uirtus Altissimi que obumbrabit tibi et amplexabitur te, totamque intus et extra muniet te, faciet in te quod uoluerit, et quomodo uoluerit. Quod autem ait: Spiritus sanctus superueniet in te, hoc exposuit dicens, et uirtus Altissimi obumbrabit tibi. Hec enim uirtus communis est totius Trinitatis  . Tota enim Trinitas unus Deus, et ipse Altissimus. Natus est igitur Christus de Spiritu sancto, et Maria uirgine, id est, de uirtute  Spiritus sancti, que una communis est et Patris, et Filii, et Spiritus sancti. Nam et ipse Spiritus et Patris, et Filii Spiritus est. Filius autem, solius Patris Filius, et Pater solius Filii Pater est. Hec itaque uirtus superueniens obumbrauit Mariam, ex duabus naturis Christum Dominum operata. »Sicut enim anima rationalis, et caro unus est homo, ita Deus et homo, unus est Christus  .« Quantum igitur humanitatem spectat, non solum a Patre, et a Spiritu sancto, uerum etiam a se ipso, et factus, et creatus est Filius. Quantum uero ad diuinitatem, nec factus, nec creatus, sed a Patre solummodo genitus. Et ecce Elisabeth cognata tua, et ipsa concepit filium in senectute sua. Non solum, inquit, in te sue uirtutis miracula his temporibus operabitur Deus,  uerum etiam in Elisabeth cognata tua, quam tu ipsa et uetulam esse, et sterilem ab infantia fuisse, optime nosti. Et hic mensis sextus est illi, que uocatur sterilis, ut sciat omnis mundus, quia non erit impossibile apud Deum omne uerbum. Quid adhuc Iudei increduli dicent? Negant uirginem peperisse, neque Euangelio credere uolunt. Elisabeth tamen iam anum et sterilem peperisse negare non possunt. Utrumque mirabile est; utrumque contra naturam factum est. Neutrum fieri posset, nisi mutasset naturam, cui nichil impossibile est. Multa enim contra naturam fecit Deus, que negare non audet Iudeus, uirgam in serpentem, serpentem in uirgam mutauit  ; aquas in sanguinem, et sanguinem in aquas conuertit ; mare aperitur ; manna pluit ; asina loquitur ; petra fundit aquas ; et Iordanis conuertitur retrorsum . Sed quid dicam de uirga Aaron, que cum sicca esset, sub una nocte et frondes, et flores et fructus germinauit ? uirga sicca nuces dare potuit, et uirgo parere non potuit? Utique Deus operatur quidquid uult, et in matre tantummodo amisit potestatem? Dixit autem Maria: Ecce ancilla Domini, fiat mihi secundum uerbum tuum. Auditis rationibus acquieuit, et acquiescendo concepit  . Ancilla, 153 inquit, Domini sum, non mee, sed illius sum potestatis; fiat mihi secundum  uerbum tuum. Et discessit angelus ab ea  .

Iu. Exsurgens autem Maria in diebus illis, abiit in montana cum festinatione in ciuitatem Iudee;et intrauit in domum Zacarie; et salutauit Elisabeth  . uirgo Dei plena ad montana conscendit, superiora petit  ; iam non in terris, sed in celis mente habitat, et Spiritu conuersatur. Festinat, properat, nichil negligenter agit, domum religiosam ingreditur, iustam copulam, et sine querela incedentem uidere desiderat, sueque humilitatis, et mansuetudinis signa manifestat. Maria ad Elisabeth, Christus ad Ioannem, domina ad ancillam, ad seruum Dominus uenire non dedignatur. Hoc enim quid aliud est, quam humilitatis exemplum? Et factum est, ut audiuit salutationem Marie Elisabeth,  exsultauit infans in utero eius. Dic, infans, dic, prophetarum omnium maxime, qui digne satis non propheta, sed plusquam propheta uocaberis, unde tibi hec exsultatio? Nondum natus es, et iam prophetas, matrem Domini in uoce agnoscis, quam quia resalutare non potes, exsultando agis quod potes. Quam letus ei occurreres, si iam natus eam uideres, cuius uoce audita exsultando obuiam exire conaris! Et repleta est Spiritu sancto Elisabeth, et exclamauit uoce magna, et dixit: Benedicta tu inter mulieres, et benedictus fructus uentris tui. Prius filius, deinde mater per filium repletur Spiritu sancto  . Filius intus latens docet, quid mater exterius agere  debeat. Quasi enim magna ui Elisabeth interius commota, non solum uirginem resalutauit, uerum etiam uoce magna clamauit dicens: Benedicta tu inter mulieres. Id ipsum enim et angelus ait. Ab omnibus benedicitur, que omni benedictione digna habetur. Et benedictus fructus uentris tui. Benedicta arbor, benedictus et arboris fructus. Benedicta uirga de radice Iesse, benedictus et fios, qui de tali radice  ascendit. Benedicta talis mater, benedictus et talis filius. Et unde hoc mihi, ut ueniat mater Domini mei ad me? Neque sanctitas, neque religio, neque nobilitas aliqua hoc mihi prestitit, ut tanto honore, tantaque beatitudine digna fierem. Ego potius debui ire ad te; sed tua, tuique filii humilitas te cegit uenire ad me. Ecce enim, ut facta est uox salutationis  tue in auribus meis, exsultauit, in gaudio infans in utero meo. In aduentu, inquit, tuo non ego solum, sed et filius meus gratulatur, in tua salutatione letatur, et quod uoce non potest, gaudio facit. Et beata, que credidisti, quoniam perficientur ea que dicta sunt tibi a Domino. Que sunt enim, que dicta sunt ei a Domino, nisi illa, que superius angelus ait: Ecce concipies, et paries filium, et uocabis nomen eius Iesum? Et paulo post: Spiritus sanctus superueniet in te, et uirtus Altissimi obumbrabit tibi. Et ait Maria: Magnificat anima mea Dominum. Anima, inquit, mea, mens mea, uirtus mea, omnisque intelligentia, et conscientia mea magnificat Dominum, laudat, benedicit et predicat. Magnificat autem et ille Dominum,  in cuius bonitate magnificatur, et laudatur Dominus  . Sic enim in discipulis magistri, sic in operibus suis singuli artifices laudantur, et magnificantur. Et exsultauit spiritus meus in Deo salutari meo. Modo, inquit, anima mea Deum magnificat. Modo eius magnificentiam, de qua scriptum est, »Exaltata est magnificentia tua super celos, Deus ,« cunctis gentibus manifestat; in quo semper exsultauit, in quo semper delectata est, quem semper dilexit, cui totis uisceribus adhesit et cuius seruituti se per omnia subiugauit. Et hoc merito: Quia respexit humilitatem ancille sue. Respexit, et non despexit  . 154 Ad quem enim respicit Deus, nisi super humilem, et quietum, et trementem sermones eius? Ecce enim ex hoc beatam  me dicent omnes generationes. uera est prophetia, quam ueritatis mater de se ipsa prophetauit. Nulla enim ex eo tempore generatio fuit, que eius beatitudinem non predicauerit. Semper enim eius beatitudinem Ecclesia concinit, in qua simul omnes generationes continentur. Quia fecit mihi magna qui potens est. Imo, qui omnipotens est. uere utique magna, et tam magna, quam magna nulli unquam alii uel fecit, uel facturus est. Ex ea carnem suscepit, et celi terreque Dominam et reginam eam constituit. Magna enim sunt hec. Et sanctum nomen eius. Et ipse quidem potens est, et nomem eius sanctum est, quod nulli in uanum suscipere licet; in quo baptizamur, et consignamur, sanctificamur et Christiani uocamur. Et misericordia eius a progenie  in progenies timentibus eum. Eius enim misericordia non in una progenie est. Non enim Iudeorum Deus tantum, sed a progenie in progenies dilatatur, et crescit, cunctis subueniens timentibus eum. Fecit potentiam in brachio suo  . Preterito pro futuro utitur. Fecit enim Dominus potentiam in brachio suo, id est, in uirtute et fortitudine sua, quia diabolum uicit, infernum exspoliauit, et sanctorum animas secum ad celestia uexit. Dispersit superbos mente cordis sui. Mente namque cordis sui, id est, secundum uoluntatem suam, superbos Iudeos ubique terrarum Dominus dispersit, et cunctis nationibus subiugauit Unde Psalmista; »Disperge, inquit, illos in uirtute tua, et destrue eos, protector noster, Domine .« De quibus adhuc subditur: Deposuit  potentes de sede, et exaltauit humiles  : in gloriam scilicet Iudeis promissam gentiles exaltans. Hoc enim Dominus semper agit: »Omnis enim, qui se exaltat, humiliabitur; et qui se humiliat, exaltabitur .«---Esurientes impleuit bonis, et diuites dimisit inanes. Esurientes erant gentiles, qui celestium mandatorum dulcedinem non gustauerant: diuites, Iudei, qui legis et prophetarum diuitiis abundabant. Illos autem spiritualibus bonis impleuit; hos uero inanes et spiritualis intelligentie uacuos abire permisit. Huc autem et illa conueniunt, que alibi Dominus ait: »Beati, qui esuriunt, et sitiunt iustitiam; quoniam ipsi saturabuntur .« Et: »ue uobis diuitibus,  qui habetis consolationem uestram .« ---Suscepit Isrel puerum suum recordatus misericordie sue. Sicut locutus est ad patres nostros, Abraham, et semini eius in secula. Hoc est enim, quod in Psalmis dicitur. »Memor fuit in seculum testamenti sui, uerbi, quod mandauit in mille generationes, quod disposuit ad Abraham et iuramenti sui ad Isaac .« Recordatus enim misericordie sue, sicut ad patres nostros, id est, Abraham et semini eius locutus fuerat. Suscepit Isrel, puerum suum. Suscepit enim, reconciliauit, tenuit et in patribus promissam hereditatem introduxit. Puerum utique Isrel  , non autem senem Isrel, id est, non ueteris sed Noui Testamenti sectatores. Mansit autem Maria cum illa quasi mensibus tribus,  et reuersa est in domum suam. Decebat enim ut simul manerent, quatenus in illo paruo temporis spatio Elisabeth a Maria, et Ioannes a Christo doceretur  . Libet nunc intueri quantas tunc Zacarias, quantas Elisabeth lacrymas fuderit, quando uirgo Maria inde, quando mundi gaudium, et stella maris in domum suam reuersa est. Ioannes quoque, quamuis adhuc in matris utero clausus  , in eius dicessus non parum doluit, qui in illius aduentu tanto gaudio exsultauit  .

u. Elisabeth autem impletum est tempus pariendi, et peperit filium  .Nascitur hodie Ioannes Baptista maior prophetis, minor angelis, imo minor eo, qui minoratus paulo minus ab angelis. Unde ipse Dominus  ait: »Inter natos mulierum non surrexit maior Ioanne Baptista; 155 qui autem minor est in regno celorum, maior est illo .« Hoc autem Apostolus exposuit dicens: »Eum autem, qui modico quam  angeli minoratus est, uidemus Iesum propter passionem mortis, gloria et honore coronatum .« Hoc igitur solo minor est Ioannes, quo nemo alius maior surrexit natus de muliere. Unde ipse quoque Ioannes ait: »Me oportet minui, illum autem crescere. Qui post me uenit, ante me factus est, cuius non sum dignus corrigiam calceamenti soluere .« Minuitur enim Ioannes capite truncatus: crescit uero iehsu in crucem exaltatus. Et audierunt uicini, et cognati eius, quia magnificauit Dominus misericordiam suam cum illa, et congratulabantur ei. Erant enim steriles in opprobrium in Isrel, quamuis hoc aliud significaret. Corporis namque sterilitas non est peccatum. Mente uero steriles apud Deum in opprobrium sunt. Quantum  igitur ad litteram, magnam ei Dominus misericordiam fecit, qui tanto pignore illam fecundauit. Unde et ipsa superius ait: »Sic mihi fecit Deus in diebus, quibus respexit auferre opprobrium meum inter homines .« Et factum est in die octauo uenerunt circumcidere puerum, et uocabant eum nomine patris sui Zacariam. Hac circumcisione neque Christus, neque Ioannes indigebat; circumcisi tamen sunt, ne scandalo fierent, et ut legem adimplerent  . Lex enim, et prophete usque ad Ioannem. De circumcisione multa ad Romanos Apostolus scribit, et non carnis, sed spiritus circumcisionem laudat  . Spiritualis namque circumcisio non in uno, sed in omnibus membris fieri  debet; ut neque manus operentur malum, neque oculi uideant uanitatem, neque pedes ad fundendum sanguinem currant, neque aures detractionibus pateant. Sic omnia membra circumciduntur. Tali  circumcisione omnia uitia et peccata tolluntur. Unde et octaua die merito fiebat, in qua et ultima resurrectio fiet  , quando membris omnibus circumcisis, id est uitiis et peccatis abscissis, totusque ex integro innouatus, omnique superfluitate mundatus homo ad immortalitatem resurget. Et respondens mater eius dixit: Nequaquam; sed uocabitur Ioannes. Nequaquam, inquit, Zacarias uocabitur, quamuis et hoc nomen dignum sit ueneratione. Sed uocabitur Ioannes, quod Dei gratia interpretatur; quia nullus inter natos mulierum familiarius illo Dei gratiam possidebit. Et dicebant ad illam: Quia nemo est in cognatione tua, qui uocetur hoc nomine. Hoc enim nomen angelus imposuit, non cognatio dedit. Sed unde Elisabeth hoc nomen scire potuit?  Zacarie namque non Elisabeth dictum fuerat: Et uocabis nomen eius Ioannem. Qua in re credendum est, quamuis id scriptum non est, de angelica reuelatione, uel alia qualibet diuinitus facta inspiratione, eam hoc nomen didicisse  . Innuebat autem patri eius, quem uellet uocari eum. Qui quoniam uoce hoc eis indicare non poterat, postulans pugillarem scripsit dicens: Ioannes est nomen eius. Et mirati sunt uniuersi. Mirati enim sunt, cur utrique parenti hoc nomen puero imponere placuit. Quia cum nemo in illorum cognatione sic uocaretur, Dei nutu id fieri intellexerunt. Apertum est autem illico os eius, et lingua eius, et loquebatur benedicens Deum. Sic enim angelus promiserat: »Pro eo, quod non credidisti uerbis meis, que implebuntur  in tempore suo, eris tacens; et non poteris loqui in diem quo hec fiant .« Loquente autem Zacaria, factus est timor super omnes uicinos eorum; et super omnia montana Iudee diuulgabantur omnia uerba hec. Et posuerunt omnes, qui audierant in corde suo, dicentes: Quid putas puer iste erit? qui contra naturam natus est, in cuius natiuitate os diu clausum aperitur, mutus loquitur, et tam miracula fiunt? Etenim manus Domini erat cum illo. Ipsa igitur hec omnia operabatur in illo. Et Zacarias pater eius impletus est Spiritu sancto, et prophetauit dicens: Benedictus Dominus Deus Isrel, quia uisitauit, et fecit redemptionem plebis sue. uisitauit  per preconem, 156 uisitauit per filium  , predicauit per utrumque, fecit per alterum. Uterque ad baptismum populos uocauit. Sed alter solummodo plebem redemit et in Spiritu sancto baptizauit. Unde et eidem Ioanni dicitur: »Super quem uideris Spiritum descendentem, et manentem super eum, hic est, qui baptizat in Spiritu sancto .« Et erexit cornu salutis nobis in domo Dauid pueri sui  . Domus Dauid Ecclesia est, populusque fidelis et bellicosus, cui nulli aduersarii resistere possunt. In hac autem cornu salutis Dominus erexit, Ioannem uidelicet, qui Christum predicando precessit. De hoc enim cornu salutis ipse Dauid loquitur dicens: »Illuc producam cornu Dauid, paraui lucernam Christo meo  .« Ioannes igitur et cornu est, et lucerna. Cornu clamando; lucerna illuminando. Ipse est enim uox clamantis in deserto; ipse lucerna ardens et lucens. Sicut locutus est per os sanctorum, qui a seculo sunt, prophetarum eius. Sicut, inquit, per prophetas prenuntiatum audiuimus, ita modo in hoc puero fieri uidemus. Quem nobis Dominus mandauit ut faceret nobis salutem atque uindictam ex inimicis nostris, et liberaret de manu omnium qui nos oderunt. Hoc est enim, quod superius dixit: »Quia conuertet corda patrum in filios, et incredibiles ad prudentiam iustorum, parare Domini plebem perfectam .«---Ad faciendam misericordiam cum patribus nostris, et memorari testamenti  sui sancti. Ad hoc, inquit, hoc nostre salutis cornu Dominus erexit, ut cum patribus nostris misericordiam faceret, et testamenti sui non immemor, iusiurandum adimpleret in nobis, quod iurauit ad Abraham patrem nostrum, daturum se nobis. In eo igitur, quod in nobis testamentum compleuit, cum patribus nostris misericordiam fecit. Hoc enim Dominus Abrahe iurauerat, dicens: »Semini tuo dabo terram hanc .« Per quam terram uiuentium significabat; quam non carnalibus, sed spiritualibus eius filiis daturus erat. Ut sine timore de manu inimicorum nostrorum liberati, seruiamus illi. Ideo, inquit, ex inimicis nostris nobis Dominus salutem dedit, ut sine timore de manu  inimicorum nostrorum liberati, per quos uitia, et malignos spiritus intelligimus, non illis seruiamus, sed illi. Sed quomodo seruiamus? In sanctitate, et iustitia coram ipso. Aliter enim seruitia nostra Deus non respicit, neque sunt coram ipso, nisi in sanctitate et iustitia seruiamus illi. Hoc autem non ad tempus, sed omnibus diebus nostris. »Qui enim perseuerauerit usque in finem, hic saluus erit .«---Et tu, puer, propheta Altissimi uocaberis, preibis enim ante faciem Domini parare uias eius. Non solum enim propheta, uerum etiam plusquam propheta uocatur Ioannes, et hoc quidem, non a quolibet, sed ab ipsa ueritate. Quod autem ante faciem Christi Domini Ioannes precesserit, parare uias eius, ipse Dominus per prophetam loquitur  dicens: »Ecce mitto angelum meum ante faciem tuam, qui preparabit uiam tuam ante te  .« Unde enim ipse Ioannes ait: »Ego uox clamantis in deserto, parate uiam Domini, rectas facite semitas eius .« Preiuit igitur ante faciem Domini. Sed cur? Ad dandam scientiam salutis plebi eius in remissionem peccatorum eorum. Et hoc quidem faciebat, cum diceret: »Penitentiam agite, appropinquauit enim regnum celorum .« Hec autem bona data sunt nobis per uiscera misericordie Dei nostri, qui proprio Filio non pepercit, sed pro nobis omnibus tradidit illum. Quibus misericordie, caritatisque uisceribus ipse Dei Filius uisitauit nos oriens ex alto. Illuminare his, qui in tenebris, et umbra mortis sedent, secundum illud:  »Populus, qui sedebat in tenebris, uidit lucem magnam:« ambulantibus »in regione umbre mortis lux orta est eis  .«---Ad dirigendos pedes nostros in uiam pacis. Illi enim pedes in uiam pacis diriguntur, qui non ad bellum, sed ad pacem currunt. De quibus dicitur  : »Beati pedes euangelizantium pacem, euangelizantium bona  .«

uI. [CAP. II.] Factum est autem in diebus illis, exiit edictum a Cesare Augusto, ut describeretur uniuersus orbis.Hec descriptio prima facta est a preside Syrie Cyrino. Quod enim mundus uniuersus describitur, et sub unius potestatis tributum redigitur, magne pacis indicium est. Si enim adhuc mundus repugnaret, et contra Romanum imperium dimicaret, nequaquam eius edicto describi, uel sub  tributum redigi potuisset. De hac enim 157 pace propheta predixerat: »Et conflabunt gladios suos in uomeres, et lanceas suas in falces: non leuabit gens contra gentem gladium, nec exercebuntur  ultra ad prelium .« Et Psalmista: »Orietur in diebus eius iustitia, et abundantia pacis .« Quia enim princeps pacis oriebatur, pacem ubique fieri oportebat  . Et ibant omnes, ut profiterentur singuli in suam ciuitatem. Ascendit autem et Ioseph a Galilea de ciuitate Nazareth in Iudeam ciuitatem Dauid, que uocatur Bethlehem, eo quod esset de domo, et familia Dauid, ut profiteretur cum Maria desponsata sibi uxore pregnante. His enim uerbis apte monstratur, quod hec descriptio secundum familias facta fuerat. Unde et ad proprias ciuitates, atque familias ubicunque essent, singulos redire oportebat; quatenus communicato consilio, omnes simul tributum dare promitterent, et facta descriptione secundum unamquamque  familiam, totius tributi summam colligerent  . uenit itaque et Ioseph cum Maria desponsata sibi uxore pregnante in Bethlehem ciuitatem Dauid, ubi eorum familia habitabat, ut et ipse, sicut ceteri, eamdem faceret professionem. Factum est autem, dum essent ibi, impleti sunt dies, ut pareret, et peperit Filium suum primogenitum. Ibi enim Christum nasci oportebat, quia sic per prophetam nuntiatum fuerat: »Et tu, Bethlehem terra Iuda, non eris minima in principibus Iuda; ex te enim exiet dux, qui regat populum meum Isrel  .« Primogenitus autem secundum legem filius dicitur, qui primus de matris utero procedit, siue alii filii sequantur, siue non sequantur. Cum enim lex statim post unum mensem omne primogenitum Domino  offerre precipiat, quis non intelligat, sine alicuius relatione primogenita dici, cum nichil adhuc gentium sit, cui hoc primogenitum referri possit? Quid enim si mater illico mortua fuerit, uel si ulterius filium non genuerit? Nunquid idcirco primogenitus ille non erit, qui ex ea iam natus, et post unum mensem Deo oblatus, ab ipsa lege primogenitus est uocatus? Igitur aut lex mentitur, aut primogenitus aliquando sine relatione dicitur. Peperit itaque beatissima uirgo; concipiens uirgo, pariens uirgo, et in eternum permanens uirgo. Clausa ante partum, clausa in partu, et clausa post partum. Peperit, inquit, filium suum primogenitum, et pannis eum inuoluit, et reclinauit eum in presepio, quia non erat eis locus in diuersorio. O pietas immensa!  o humilitas ineffabilis! o sacramentum inenarrabile! Deus homo fit, eternus, temporalis, immensus, immortalis, passibilis, paruis pannis inuoluitur, qui celi ambitu pre magnitudine non continetur  .  Quis audiuit unquam tale? Quis uidit huic simile? Reclinatur in presepio, et panis uiuus qui de celo descendit, non hominibus, sed pecoribus anteponitur, id est non Iudeis, sed gentibus  manifestatur. Tunc »cognouit bos possessorem suum, et asinus presepe Domini sui  .« Sed quid dicam, quod celi terreque Creator, quod Rex regum et Dominus dominantium non habuit locum in diuersorio? Sic enim Apostolus ait: »Quia cum omnium diues esset, pro nobis pauper factus est  .«--- Et pastores erant in regione eadem, uigilantes, et custodientes uigilias noctis super gregem suum. Et ecce angelus Domini stetit iuxta illos, et claritas Dei circumfulsit eos, et timuerunt timore magno. Et dixit illis angelus: Nolite timere. Ecce enim euangelizo  uobis gaudium magnum, quod erit omni populo, quia natus est uobis hodie Saluator, qui est Christus Dominus, in ciuitate Dauid. Quantum enim ad litteram, ea causa esse uidetur, ut prius pastoribus hec uerba angelus nuntiaret, ne quasi incauti stabulum intrarent, et presepe adire tentarent, in quo puer positus erat. Spiritualiter autem, stabulum Ecclesia, presepe Scriptura diuina, pastores uero episcopi et doctores  intelliguntur. Stabulum enim 158 uocatur Ecclesia, ad quam Dei animalia undique confluunt, ibique stant, et morantur in ea. Unde scriptum est: »Animalia tua, Domine, inhabitabunt in ea .« Hec autem animalia, quasi in presepio, in diuina Scriptura cibis spiritualibus nutriuntur. Ibi positum inueniunt Christum, ibique  comedunt panem uiuum. Beati, qui huius presepis cibis aluntur, et deliciis ibi positis reficiuntur. uos autem, Ecclesie pastores, uos episcopi et sacerdotes, audite et intelligite. uobis angelus loquitur. uobis hoc magnum gaudium euangelizat; quia uobis datum est nosse mysterium regni Dei  . uobis datum est audire et intelligere secreta celi. Nuntiate ergo quod audistis, predicate quod uidistis, nolite celare quod cognouistis. Toties enim Christus in stabulo oritur, toties ut paruulus in presepio ponitur, quoties hec in Ecclesia predicatis, quoties uirginis partum et Christi natiuitatem aliis nuntiatis. Inde enim hodierna festiuitas natiuitas Domini uocatur: non quod Dominus hodie nascitur, non  quod nunc de uirgine oriatur, sed quia eius natiuitatis memoria hodie innouatur, et in illius commemoratione celebratur, et predicatur. Et hoc uobis signum: inuenietis infantem pannis inuolutum, et positum in presepio. Utinam hoc signum Iudei susciperent, et Christum nobiscum in presepio quererent!  Quamuis enim pannis sit inuolutus et sub uelamine littere iaceat occultus, inuenirent tamen, si eum quesissent, et intelligerent, si credidissent. Quicunque igitur es qui uis uidere Iesum, accede ad hoc presepe, scrutare Scripturas, remoue pannos, pelle litteram: »Littera enim occidit, spiritus autem uiuificat ,« et tunc uidebis, quod uidere non poteras. Sic enim Ecclesie pastores eum querunt, et querentes inueniunt, et inuenientes  uenerantur et credunt. Et subito facta est cum angelo multitudo militie celestis laudantium Dominum, et dicentium: Gloria in excelsis Deo, et in terra pax hominibus bone uoluntatis.

uII. Et factum est, ut discesserunt ab eis angeli in celum, pastores loquebantur ad inuicem: Transeamus usque Bethlehem, et uideamus hoc uerbum, quod factum est, quod Dominus ostendit nobis.Pastores, inquit, loquebantur ad inuicem, et de his, que audierant, et uiderant, inter se tractantes dicebant: Mira sunt que audiuimus, stupenda que uidimus: celis gloria, pax terris promittitur. Saluator hodie natus est nobis, rex nouus hodie datus est nobis, qui est Christus Dominus in ciuitate Dauid. Quid igitur facimus? Cur moramur? Transeamus  usque Bethlehem: ipsa enim est ciuitas Dauid, et uideamus hoc uerbum et credamus, quia in principio erat uerbum, et uerbum erat apud Deum, et Deus erat uerbum. Quod factum est. Quantum enim ad se, neque factum, neque creatum est. Factum tamen quodammodo est, quia uerbum caro factum est. Quod Dominus ostendit nobis. uideamus corporaliter, quod Dominus ostendit nobis spiritualiter, et quod mente concepimus, et fide tenemus, restat ut oculis intueamur. Et uenerunt festinantes, et inuenerunt Mariam, et Ioseph, et infantem positum in presepio. In stabulo stellam, in presepio solem inuenerunt; quia Maria Stella maris, Sol iustitie  Christus uocatur. Recedant igitur tenebre, fugiat caligo, quia stella in stabulo, et sol in presepio fulget. Fetor quoque ibi esse non potest, ubi est flos campi, et lilium conuallium, cuius odore suauissimo nimium delectata Ecclesia, dicit: »Trahe me post te, et curremus in odorem unguentorum tuorum .« Sed quid de matre Domini dicam? cuius odoris fragrantiam rex sapientissimus Salomon admirans ait: »Que est ista, que ascendit per desertum, quasi uirgula fumi ex aromatibus myrrhe, et thuris, et uniuersi pulueris pigmentarii?«  Ubi enim omnium aromatum fumus redolet, ibi fetoris indicium esse non potest. uidentes autem cognouerunt de uerbo, quod dictum erat illis de puero hoc. Hic est enim ille puer, de quo scriptum est:  »Puer natus est nobis, Filius datus est nobis: et factus est principatus super humerum eius, et uocabitur nomen eius admirabilis, consiliarius, Deus fortis, Pater futuri seculi, Princeps pacis. Multiplicabitur eius imperium, et pacis non erit finis. Super solium Dauid, et super regnum eius sedebit, ut confirmet illud, et corroboret in iudicio et iustitia. Amodo, et usque sempiternum. Zelus Domini exercituum facit hoc .« His enim pacis uerbis natiuitas et nobilitas, uirtus et fortitudo, imperium et iustitia, et cetera, que ad laudem et gloriam huius pueri pertinent, describuntur. Et omnes, qui audierunt, mirati sunt, et de his, que dicta erant a pastoribus ad ipsos. Maria autem conseruabat omnia uerba hec conferens in corde suo. O  Mater sapientissima, et sola talis Filii dignissima, que 159 omnia uerba hec in corde suo ideo conferebat, nobisque conseruabat, et memorie commendabat, ut postea, ipsa docente, ipsa narrante et nuntiante, scriberentur, et in uniuerso mundo predicarentur, cunctisque nationibus nuntiarentur. Ab ipsa enim hec apostoli audierunt. Hec in eius schola euangeliste didicerunt, et ipsa dictante scripserunt, nobisque legenda mandauerunt  . Quis igitur Euangeliis non credat? Quis eis contradicere presumat, que aut Matris, aut Filii auctoritate muniuntur? Quedam enim apostoli, et euangeliste a matre Domini audierunt, quemadmodum ista, et cetera que de Saluatoris infantia scripta sunt. Plurima uero uisu, et auditu ab ipso Domino didicerunt. Et reuersi  sunt pastores glorificantes, et laudantes Deum in omnibus, que audierant, et uiderant, sicut dictum est ad illos. Beati isti pastores, qui Christum Dominum uidere meruerunt, et Deum laudantes, et glorificantes ea que audierant et uiderant crediderunt. Beati illi pastores, qui usque hodie in Ecclesie presepio, id est, in sacris uoluminibus Christum querunt, et in eum fideliter credunt, eius natiuitatem nuntiantes, eius fidem predicantes, et eum ubique laudantes et glorificantes  .

uIII. Et postquam consummati sunt dies octo, ut circumcideretur puer, uocatum est nomen eius iehsu,quod uocatum est ab angelo, priusquam in utero conciperetur  . Nobis, non sibi circumciditur Dominus. Sicut enim nobis est natus, nobis baptizatus,  et passus, ita et nobis est circumcisus  . Primus Abraham circumcisus est, de quo Apostolus ait: »Qui signum accepit circumcisionem, signaculum iustitie fidei .« Data est igitur circumcisio  , non ut peccata tolleret, quod baptismi precipuum est, sed ut aliquid significaret, et quadam differentia Iudeorum populum ab aliis gentibus separaret. Quamuis itaque propter mandati transgressionem quicunque olim non circumcideretur, damnabatur, nemo tamen per circumcisionem iustificabatur. Ut enim Apostolus ait: »Circumcisio quidem prodest, si legem obserues. Si autem preuaricator legis sis, circumcisio tua preputium facta est. Non enim qui in manifesto Iudeus est, neque que in manifesto in carne est circumcisio,  sed qui in abscondito Iudeus est, et circumcisio cordis in spiritu, non littera .« Magnum igitur aliquid significat circumcisio, et tam magnum aliquid, ut cuicunque eo modo circumcisus non fuerit, ut interim de paruulis taceamus, saluari non possit. De hac enim circumcisione scriptum est: »Circumcidite corda uestra, et non corpora uestra  .« De carnis uero circumcisione Apostolus ait: »Ego Paulus dico uobis, quoniam si circumcidamini, Christus uobis nichil proderit .« Hec circumcisio in Christo completa est, in quo et alie legis ceremonie consummate sunt. »Finis enim legis Christus est ad iustitiam omni credenti .« Ideo enim ipse circumcisus est, ut legem compleret, et bonam esse ostenderet,  eiusque nobis significationem commendaret. Unde et ea nocte, qua traditus est, cum discipulis agnum comedit, et mox quid significaret ostendit, dum panem et uinum benedicens, ait: »Accipite, et comedite: Hoc est corpus meum; et: Bibite, ex hoc omnes: Hic est enim calix noui testamenti, qui pro uobis, et pro multis effundetur .« Et hoc sacramentum tunc ab eo, et in eo esse completum, neque ulterius secundum litteram agendum esse, uel intelligendum, protinus ostendit, dicens: »Amen, dico uobis, non bibam amodo de hoc genimine uitis, donec bibam illud uobiscum nouum in regno Dei .« Sic igitur uetus testamentum compleuit et confirmauit, littere finem imposuit, et spirituali noueque intelligentie principatum Dominus  tribuit. Consummata est ergo lex, atque pertransiit secundum litteram; manet autem semperque manebit secundum spiritualem intelligentiam. Unde ipse Dominus ait: »Celum, et terra transibunt, uerba autem mea non preteribunt .« Itemque: »Amen, dico uobis, non preteribit unum iota, neque unus apex ex lege, donec omnia compleantur .« Et Iudei quidem in uno membro circumciduntur; quare tamen circumcidantur, non intelligunt. Christiani uero, quid circumcisio significat, 160 intelligentes, non unum tantum, sed omnia membra circumcidunt, non pellis incisione, sed totius superfluitatis abiectione  . Qui enim non occidit, non mechatur, non concupiscit  rem proximi sui, non mentitur, non furtum facit; qui nulli nocet, nulli iniuriam facit, uana uidere, uel audire, uel cogitare non appetit; iste interius et exterius perfecte circumcisus est. Hoc illa Iudeorum circumcisio significat. Sine hac significatione inutilis est. Si enim intelligerent, quid significet. »Sint lumbi uestri precincti ,« hec est enim illius circumcisionis expositio, non se fortasse ulterius inutiliter uulnerarent. Multa sunt, que de circumcisione dici possunt, sed hec pauca, quasi seminaria quedam, nos dixisse sufficiat  .

IX. Et postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino,sicut scriptum est in lege  Domini. Quia omne masculinum adaperiens uuluam, sanctum Domino uocabitur. Scriptum est enim in lege Moysi, quod mulier, que »suscepto semine pepererit masculum, immunda erit septem diebus, et die octauo circumcidetur infantulus. Ipsa uero triginta diebus manebit in sanguine purgationis sue, Omne sanctum non tanget, nec ingredietur sanctuarium, donec compleantur dies purgationis  eius .« Hac enim lege beata uirgo Maria non tenetur, que, nullo suscepto semine, uirgo concepit, uirgo peperit, clausa ante partum, clausa in partu, et post partum clausa permansit. Ad cuius distinctionem Moyses non simpliciter dixit: »Mulier, que pepererit masculum, sed cum additamento, que suscepto semine masculum pepererit,  immunda erit septem diebus .« Hec autem quid significent, in Leuitico exposuimus  . Exspectauit tamen uirgo Maria, donec omnes purgationis dies complerentur; quod non sibi, sed aliis mulieribus lex constituerat. Non enim de ea dictum fuerat, »omne sanctum non tanget,« que ipsum Sanctum sanctorum in gremio tenebat, in sinu fouebat et uirgineo lacte nutriebat. Completis autem diebus, tulerunt puerum in Ierusalem, ut sisterent eum Domino, sicut scriptum est in lege Domini: Quia omne masculinum adaperiens uuluam sanctum Domino uocabitur. Ex eo namque tempore, quo primogenita Aegyptiorum Dominus interfecit, omnia primogenita filiorum Isrel sibi uindicauit, sibique  offerri precepit. Sed cur hec? nisi ut omnia prima et maxima, omnia meliora et cariora Domino offerantur. Offeramus igitur ei fidem nostram; offeramus animas nostras, que non de terris, sed de celis originem habent, et que prima in nobis, et precipua, et maxima sunt. Et ut darent hostiam, secundum quod dictum est in lege Domini, par turturum, aut duos pullos columbarum. Turtur enim castissimum animal est; columba uero felle et amaritudine caret. Qui igitur corporis, et anime castitatem et innocentiam custodiunt, illi equidem par turturum aut duos pullos columbarum Domino offerunt; et talis quidem hostia Domino placet, in qua nos ipsos ei offerimus et corpus et animam innocenter casteque uiuentes ei dicamus  . Talem igitur hostiam  matrem Domini offerre decebat, cuius tota uita castitas, et innocentia fuit.

X. Et ecce homo erat in Ierusalem, cui nomen Simeon, et homo iste iustus, et timoratus, exspectans consolationem Isrel,et Spiritus sanctus erat in eo. Qualis enim, et quantus Simeon iste fuerit  , breuiter ostendit, dum eum iustum, et timentem Dominum populi consolationem exspectare, et desiderare dicit, cui et Spiritus sanctus, qui in eo erat, Filii Dei aduentum reuelauerat atque promiserat. Et hoc est, quod ait: Et responsum acceperat a Spiritu sancto, non uisurum se mortem, nisi prius uideret Christum Domini. Quanto desiderio uidendi 161 Dominum senex iste beatissimus estuabat, quem iam etas de hoc seculo exire cogebat,  sed Dei responsio retinebat? Mori enim cupiens, mori non poterat, quia Christum Domini necdum uiderat, de quo sibi factum responsum audierat; Non uisurum se mortem, nisi prius uideret Christum Domini. Hoc igitur desiderabat, hoc mente tractabat, hoc semper cogitabat  dicens: Scio, quia ueniet: quando eum uidebo? ueni Domine Iesu, solue mihi uincula, et me iam nunc in pacem abire dimittet. Dum autem hoc secum diceret, dum hoc desiderio estuaret, dictum est illi a Spiritu sancto . . . . . . quem queris, nunc eum. . . . . . .  festina; uade ad templum. Et uenit in Spiritu ad templum, id est, Spiritu iubente uenit ad templum. Et cum inducerent puerum Iesum parentes eius, ut facerent secundum consuetudinem  legis pro eo, et ipse accepit eum in ulnas suas. Cum, inquit, parentes eius puerum Iesum in templum inducerent, ut secundum consuetudinem legis pro eo facerent, occurrit senex, brachia extendit, et parentibus ait: mihi eum date; mihi debetur, mei officii est; ad hoc missus sum; huic obsequio reseruatus sum. Deinde letus et exsultans accepit eum in ulnas suas. Mox senectus fugit, et iuuenilis uigor adfuit, et fortitudo. Qui prius se ipsum ferre uix poterat, nunc leuiter puerum ferens exsultat. Eleganter igitur dictum est: »Senex puerum portabat,  puer autem senem regebat, quem uirgo peperit, et post partum uirgo permansit, ipsum, quem genuit, adorauit.« Et benedixit Dominum, et dixit: Nunc dimittis seruum tuum, Domine, secundum uerbum tuum in pace. Quia uiderunt oculi mei salutare tuum, quod parasti ante faciem omnium populorum. Lumen ad reuelationem gentium, et gloriam plebis tue Isrel  . Te inquit, benedico; promissio tua completa est. Completum et est desiderium meum, quia uideo Christum tuum Dominum meum. Dimitte igitur seruum tuum in pace, quia uidi salutare tuum. iehsu enim Saluator, siue Salutaris interpretatur; de quo scriptum est: »Notum fecit Dominus Salutare suum; ante conspectum gentium reuelauit iustitiam suam .« Hoc  enim lumen, hanc lucem, hunc solem, hunc tantum splendorem parasti, atque misisti, ante faciem omnium populorum. Ad quid? Ad reuelationem, et illuminationem gentium, et ad gloriam plebis tue Isrel. Hoc enim lumine et gentes illuminantur, et Iudei glorificantur. Magna enim gloria illis est, quod de illorum gente hoc tantum lumen exortum est  .

XI. Et erat pater eius et mater mirantes super his, que dicebantur de illo.Cur autem Pater eius dicatur Ioseph, in sequentibus euangelista ostendit dicens: »Et ipse iehsu erat incipiens quasi annorum triginta, ut putabatur filius Ioseph .« Non igitur in rei ueritate, sed in hominum opinione: erat iehsu filius Ioseph. Et benedixit illis Simeon, et dixit ad  Mariam matrem eius: Ecce positus est hic in ruinam, et in resurrectionem multorum in Isrel, et in signum, cui contradicetur. Hoc est enim, quod de se ipso Dominus ait: »In iudicium ego ueni in hunc mundum, ut qui non uident uideant, et qui uident ceci fiant .« Illis enim in ruinam positus est Dominus, qui eius signo contradicunt. Illis uero in resurrectionem, qui eius signa, et prodigia uenerantur, et credunt  , quoniam illi in interitum ruunt, isti autem ad gloriam resurgunt. Quod enim de uirgine natus, magnum et inauditum  signum est. Huic autem signo nos credimus, Iudei contradicunt. Resurrexit, celos ascendit. Et hoc quidem signum est. Sunt autem et multa alia signa, que fecit Dominus iehsu, quibus infideles contradicunt, et excecantur; fideles credunt, et illuminantur. Sic igitur positus est aliis in ruinam, et aliis in resurrectionem. Et 162 tuam ipsius animam pertransibit gladius, ut reuelentur ex multis cordibus cogitationes. Tuam, inquit, ipsius animam pertransibit gladius; gladius utique spiritus, qui est uerbum Dei  , ut tibi ex multis cordibus reuelentur cogitationes, quas nemo, nisi Spiritu sancto reuelante, cognoscere potest. Ut enim de aliis taceamus, ipsas filii sui cogitationes eam cognouisse ex eo intelligere possumus quod ad nuptias uocata, hoc  quod ille facere disponebat, ipsa ut faceret admonebat, dicens: »uinum non habent .« Cui cum ille responderet: »Quid mihi et tibi est, mulier? nondum uenit hora mea ,« ipsa, gladio spiritus per eam transeunte, futura prenoscens, ait ministris: »Quodcunque dixerit uobis, facite .« Hoc enim illa non dixisset, si eius cogitationes non cognouisset. Possumus autem et per hunc gladium, quo non corpus, sed anima, uulneratur, immensum illum dolorem intelligere, quo uirgo beatissima de morte unigeniti Filii sui uulnerata  et percussa est. Ut reuelentur ex multis cordibus cogitationes. Christi namque passio multorum cordium cogitationes, et secreta mysteria reuelauit, quoniam prophetarum dicta, cogitationes, et scripta  ibi reuelata, et consummata sunt. Quis enim, nisi Christus passus esset, intelligere posset, quid Propheta cogitasset, cum diceret: »Foderunt manus meas, et pedes meos, dinumerauerunt omnia ossa mea?«  Itemque: »Ego dormiui, et somnum cepi, et resurrexi, quoniam Dominus suscepit me .« Sunt autem et alia multa nobis quidem reuelata, que ideo Iudei intelligere non possunt, quia super Christo dicta non credunt. Unde in Apocalypsi cum beatus Ioannes omnium prophetarum librum signatum uidisset, multumque fleret, quod nemo eum aperire potuisset, dictum est ei: »Noli flere: ecce uicit Leo de tribu Iuda, radix  Dauid aperire librum, et soluere septem signacula eius .« Qua in re manifestum est omnium prophetarum cogitationes et occulta mysteria Christi passione reuelata esse. Et hoc quidem uelum templi significauit, quod eo moriente scissum est, ut omnibus apparerent Sancta sanctorum  . Et erat Anna prophetissa filia Phanuel de tribu Aser. Hec processerat in diebus multis, et uixerat cum uiro suo annis septem a uirginitate sua, et hec uidua erat usque ad annos octoginta quatuor, que non discedebat de templo, ieiuniis, et obsecrationibus seruiens nocte ac die. Et hec ipsa hora superueniens confitebatur Domino, et loquebatur de illo omnibus, qui exspectabant redemptionem in Isrel. Hec igitur mulier uenerabilis, cuius nobilitas extollitur, continentia  laudatur, etas commendatur, religio predicatur, idonea ualde et digna erat que Dei Filio testimonium perhiberet  . Tales enim non minus, quam uiri in testimoniis suscipiuntur. Et ut perfecerunt omnia secundum legem Domini, reuersi sunt in Galileam, in ciuitatem suam Nazareth. Multa hoc in loco scribit Mattheus euangelista, que Lucas pretermittit. Sicut econtra hec, que hic Lucas, Mattheus pretermisit. Admonitus enim in somnis Ioseph, ut Mattheus ait: »Secessit cum puero in Aegyptum, et erat ibi usque ad obitum Herodis .« Defuncto autem Herode, rediit in Galileam, et sicut hic scribitur, habitauit in ciuitate Nazareth. Puer autem crescebat, et confortabatur plenus sapientia, et gratia Dei erat in  illo. Secundum humanitatem namque crescebat, quia secundum humanitatem puer erat. Diuinitas autem crescere non poterat, quia ubicunque est, et omnia continet. Quotiescunque igitur Christus crescit, uel confortatur, uel tale aliquid agit, omnia ad hominem referantur  .

XII. Et ibant parentes eius per omnes annos in Ierusalem in die solemni Pasche. Et cum factus esset annorum duodecim, ascendentibus Ierosolimam, secundum consuetudinem diei festi, consummatisque diebus, cum redirent, remansit puer iehsu in Ierusalem, et non cognouerunt parentes eius.Religiosi parentes per annos singulos ibant in Ierusalem,  163 ut legem audirent, sacrificiis participarent, solemnitatibus interessent, et eius adhuc umbre seruiebant, cuius iam ueritatem tenebant  . Tota enim illa solemnitas Christi passionem, resurrectionem, et cetera que de eo scripta sunt significabat. Erat igitur simul cum ceteris iehsu in solemnitate, qui totius erat causa solemnitatis. Permistus turbis uidebatur ab omnibus, laudabatur ab omnibus in lege et prophetis predicabatur, in sacrificiis significabatur, et a nemine cognoscebatur, quia duplici uelamine tegebatur. Inde uelamine littere, hinc carnis pariete. Unde scriptum est: »En ipse stat post parietem nostrum, respiciens per fenestras, prospiciens per cancellos .« Ipse iugulabatur in agnis, immolabatur in uitulis, et  in omnibus sacrificiis offerebatur  . Mater quoque eius multa ibi in lege et prophetis cantare audiebat, que de ipsa dici intelligebat, et in se iam completa esse sciebat. Qualia sunt: »Ecce uirgo concipiet, et pariet filium, et uocabitur nomen eius Emmanuel .« Itemque: »Egredietur uirga de radice Iesse, et flos de radice eius ascendet :« et multa alia. Merito igitur per annos singulos illuc ueniebant, ubi suas laudes ab omni populo predicari audiebant. Tandem autem, consummatis diebus, et completa solemnitate, cum redirent, remansit puer iehsu in Ierusalem. Tunc enim Iudeorum solemnitates complete sunt, quando Christo Domino nostro a mortuis resurgente, uetera omnia transierunt, et facta sunt omnia noua. Et  tunc quidem remansit puer iehsu in Ierusalem, que uisio pacis interpretatur  , per quam sanctam Ecclesiam intelligimus. Unde et dicitur: »Et factus est in pace locus eius, et habitatio eius in Sion .« Hoc autem parentes eius, id est Synagoga, et Iudeorum populus non cognouerunt; sed eum in comitatu esse estimantes, uenerunt iter diei. Stulti Iudei, qui secum adhuc eum esse putabant, quem iam occiderant, et dicentem audierant: »Ecce relinquetur uobis domus uestra deserta .« Et in Psalmis: »Ecce elongaui fugiens, et mansi in solitudine .«--- Requirentes autem eum inter cognatos, et notos, et non inuenientes, regressi sunt in Ierusalem requirentes  eum. Hoc enim tunc spiritualiter completum est, quando post Christi passionem quidam Iudeorum corde compuncti uenientes ad apostolos,  dixerunt: »Quid faciemus, uiri fratres?« . Quibus apostolus Petrus: »Penitentiam, inquit, agite, et baptizetur unusquisque uestrum .« Hos igitur et ceteros, qui tunc temporis crediderunt, significabant parentes Iesu; quoniam sicut illi ignorantes eum perdiderant, ita et isti ignoranter eum occiderant. Unde et beatus Petrus: »Et nunc, fratres, inquit, scimus, quoniam per ignorantiam fecistis, sicut et principes uestri .« Merito autem parentes Iesu hoc in loco Synagogam et Iudeos significant, quando in  Ierusalem eum duxisse narrantur, ut ea in significatione iam fieri uiderent, que postea in cruce passurus erat. Et factum est, post triduum inuenerunt illum in templo in medio doctorum, audientem illos, et interrogantem. Post triduum in templo inuenitur iehsu; quia post resurrectionem, que die tertia facta est, ab his, qui eum querunt, in Ecclesia reperitur  . Ante triduum quidem non inueniebatur, quia non Deus, sed homo tantum ab hominibus putabatur. Sed ubi inuenitur? In templo, in Ecclesia, in conuentu fidelium, in medio doctorum, et in cetu episcoporum. Qui igitur queris Iesum, ueni ad templum, ueni ad Ecclesiam, ueni ad episcopos et sacerdotes, audi quid ipsi dicunt, ibi enim uidebis Iesum  . Ibi sedet in medio doctorum, in  cordibus eorum. Ibi eos audiens docet, et interrogans instruit. Illi omnes actus nostri et cogitationes respondent. Nihil ei absconditur, omnia uidet, et cuncta ei loquuntur. Stupebant autem omnes, qui eum audiebant, super prudentia, et responsis eius. Ipse igitur interrobagat, ipse respondebat, ipse et suas, et illorum questiones soluebat; morem agens peritissimi 164 magistri, qui nunc interrogando, nunc respondendo, discipulos instruit  . Et uidentes admirati sunt. Admirati, inquit, sunt parentes eius, cum eum in templo in medio doctorum sedere uidissent. Admirantur usque hodie Iudei quicunque ad Ecclesiam ueniunt, et ad fidem conuertuntur, dum ibi Christum uident, quem ipsi Messiam uocant,  quem in Synagoga, et inter cognatos, et notos, nulla illorum expositione uidere, uel intelligere potuerunt. Et dixit mater eius ad illum: Fili, quid fecisti nobis sic? Ecce pater tuus, et ego dolentes querebamus te. Diximus iam, per matrem Domini Synagogam significari, de qua Dominus secundum carnem originem duxit. Hec autem quocunque tempore ad Ecclesiam ueniens, ibique ueritatem intelligens, suam ignorantiam, et Christi absentiam admiratur et admirando dicit: Fili, quid fecisti nobis sic? Cur nos reliquisti, et ad gentium Ecclesiam pertransisti? Ecce pater tuus, populus Iudaicus, et ego dolentes querebamus te. Hoc est enim, quod Apostolus ait: »Testimonium illis perhibeo, quia zelum Dei habent, sed non secundum scientiam  .« Querunt Iesum, et non inueniunt, quia nondum ad templum, et ad Ecclesiam peruenerunt. Et ait ad illos: Quid est quod me querebatis? Nesciebatis, quia in his, que Patris mei sunt, oportet me esse? Quid est, inquit, quod me querebatis? Quid est, quod me in comitatu infidelium, et extra Ecclesiam esse putabatis? hic eram: hic me querat, qui querere uult. An nesciebatis, quia in his, que Patris mei sunt, et inter illos, qui Patris mei uoluntatem faciunt, oportet me esse? Et ipsi non intellexerunt uerbum, quod locutus est ad illos. Cur non intellexerunt? Quoniam eos significabat. Et descendit cum eis, et uenit Nazareth, et erat subditus illis. Audiant hoc subditi, et subditi esse non dedignentur, siquidem omnibus prelatus subditus fieri non est  dedignatus  . Prelati quoque non superbiant, et in Ioseph prelato, ei in Christo subdito intelligant, quia sepe fit ut maioris meriti sint subditi quam prelati. Et mater eius conseruabat omnia uerba hec in corde suo. Nisi enim ipsa ea conseruasset, nos ea non haberemus. De eius namque thesauris nos ista suscepimus. Et iehsu proficiebat sapientia, etate, et gratia apud Deum, et homines. Proficiebat  enim non secundum diuinitatem, que quidem in nullo uel crescere uel minui potest,  sed secundum humanitatem, qua nobis similis factus est.

XIII.Hinc autem sequitur, quo tempore Ioannes Baptista baptismum penitentie in remissionem peccatorum predicare cepit. Quod quia in Mattheo expositum est, ut hic exponatur, necessarium non est. Sed notandum quod non solum aqua, sed et penitentia baptismus uocatur  . Predicabat igitur Ioannes baptismum penitentie in remissionem peccatorum, sed non dabat remissionem peccatorum. Unde et his, quos baptizabat, dicebat: »Ego quidem baptizo uos in aqua; qui autem uenit post me, fortior me est, ipse uos baptizabit in Spiritu, et igne .« Illis itaque baptismus, significatio, et preparatio quedam erat futuri baptismi.  [CAP. III.] Et interrogabant eum turbe dicentes: Quid ergo faciemus? Respondens autem dicebat illis: Qui habet duas tunicas det non habenti, et qui habet escas similiter faciat. In una enim tunica tantum uestimenti intelligitur, quantum unicuique sufficere possit ad corporis necessaria. Qui ergo his superabundat, det non habenti  . His igitur uerbis tenacitas, et auaritia tollitur, et pietas, et misericordia commendatur  . uenerunt autem et publicani, ut baptizarentur, 165 et dixerunt ad illum: Magister, quid faciemus? At ille dixit ad eos: Nihil amplius, quam constitutum est uobis, faciatis. Hoc enim constitutum fuerat, quod et ceteris omnibus. Una enim lex omnibus per Moysem data fuerat. Unde et Dominus ipse dicebat: »Super cathedram  Moysis sederunt Scribe, et Pharisei; quecunque dixerint uobis facite .« Hoc enim unum constitutum, si bene intelligatur, omnibus sufficit ad salutem. Interrogabant autem eum et milites dicentes: Quid faciemus et nos? Et ait illis: Neminem concutiatis, nemini calumniam faciatis, sed contenti estote stipendiis uestris. His enim docemur ut eos, quos ad uite perfectionem conuertere nequimus, saltem, ut se a malo contineant, admoneamus. Hoc enim aliis prodest, et illis. non obest.  Gentiles enim erant isti, et maiora suadenti non credidissent  .

XIu. Et ipse iehsu erat incipiens quasi annorum triginta, ut putabatur, filius Ioseph, qui fuit Eli, qui Mathat, qui fuit Leui.Aliter autem secundum Mattheum Ioseph filius est Iacob , qui fuit Mathat, qui fuit Eleazar. Duorum igitur filius est Ioseph, Eli scilicet et Iacob. Sed alterius secundum carnem, et alterius secundum legem  . Precipit enim lex ut si frater mortuus fuerit non habens semen, frater eius defuncti uxorem suscipiat, ad suscitandum semen fratris sui. Mortuus est igitur Eli sine semine, cuius uxorem accepit Iacob, de qua genuit Ioseph. Sic igitur Ioseph duorum patrum filius est, alterius secundum carnem,  et alterius secundum legem. Dicuntur autem fratres, non solum ex eisdem parentibus natis, uerum etiam omnes, qui de eadem tribu sunt. Unde et Booz, quamuis non fuisset filius Elimelech et Nemi, accepit tamen Ruth Moabitidem uxorem Maalon, eo quod esset de tribu Iuda, sicut et ille, et genuit ex ea filium, quem uocauit Obeth. Fuit igitur Obeth filius Booz, et Maalon, sicut Ioseph filius Eli et Iacob. [CAP. Iu.] iehsu autem plenus Spiritu sancto regressus est a Iordane, et agebatur a Spiritu in desertum diebus quadraginta; et regressus est iehsu in uirtute Spiritus in Galileam, et fama exiit per uniuersam regionem de illo, et ipse docebat in Synagogis eorum, et magnificabatur ab omnibus. Non est autem intelligendum quod statim post ieiunium   de deserto Dominus rediens, in Synagogis predicare, et miracula facere cepisset. Alioquin uerum non esset, quod Ioannes de uini miraculo ait: »Hoc fecit initium signorum iehsu in Chana Galilee, et manifestauit gloriam suam .« Intelligendum est igitur quia toto illo anno, quo Saluator noster baptizatus fuerat, neque in Synagogis publice predicauit, neque miracula aliqua fecit. Habebat tamen paucos discipulos, sicut et Ioannes, qui eum sequebantur et audiebant. Anno autem iam fere euoluto, cum iterum Ioannes eum ambulantem uidisset, ait: »Ecce Agnus Dei ;« et audientes duo discipuli eius, quorum alter erat Andreas frater Simonis Petri, secuti sunt  Iesum, et manserunt cum illo die illo. Illo, inquam, et non amplius. Tunc autem Andreas duxit fratrem suum Simonem ad Iesum. Cui Dominus: »Tu es, inquit, Simon filius Iona? Tu uocaberis Cephas, quod interpretatur Petrus. In crastinum autem uoluit exire in Galileam, et inuenit Philippum, et dicit ei: Sequere me .«---»Die autem tertio nuptie facte sunt in Chana Galilee, et erat mater iehsu ibi. uocatus est autem iehsu, et discipuli eius ad nuptias .« Illi scilicet discipuli, quos tunc habebat, nondum enim apostolos uocauerat. Postea enim, ut alii euangeliste scribunt, Petrum et Andream, qui pridie ad eum uenerunt, et Iacobum, et Ioannem ad mare Galilee de piscatione uocauit . Post hec autem, »cum Dominus audiret, quia Ioannes traditus esset,« ut Mattheus euangelista scribit, »descendit in Capharnaum maritimam, et habitauit ibi .« Inde publice predicare cepit, et diuulgata est fama eius per totam terram illam. [CAP. u.] Cum autem undique turbe irruerent in eum, ut audirent uerbum Dei, et ipse stabat secus stagnum Genezareth. Ascendens autem in unam nauem, que erat Simonis, rogauit eum a terra reducere pusillum, et sedens docebat de nauicula turbas. Ut cessauit 166 autem loqui, dixit ad Simonem: Duc in altum, et laxate rete ad capturam. Et cum hoc fecissent, concluserunt piscium multitudinem copiosam. Et uenientes socii, qui erant in alia naui, impleuerunt ambas nauiculas, ita ut mergerentur. Quo  uiso miraculo, Simon perterritus ait: Exi a me, Domine, quia homo peccator sum. Cui ipse: Noli timere. Ex hoc iam homines eris capiens. Cumque illi ad suam, et illi ad suam stationem perrexissent, paululum commoratus, uocauit Petrum, et Andream dicens: »uenite post me, et faciam uos fieri piscatores hominum. At illi, relictis omnibus, secuti sunt eum. Et procedens pusillum, uocauit Iacobum, et Ioannem, et secuti sunt eum .« Sic igitur se habet ordo. Unde manifestum est quod ea, que hic sequuntur, non seruant ordinem. Sed quia constat, Saluatorem nostrum duos annos tantummodo, et tres menses predicasse   uolo hic breuiter retractare atque corrigere quedam, que me in Apocalypsi minus caute dixisse memini. Cum enim illum locum exponerem, in quo mulier a facie draconis in deserto fugisse narratur, ubi pascuit eam per tempus, et tempora, et dimidium temporis, id est diebus mille ducentis sexaginta, dixi, Christum tres annos et dimidium predicasse. Sed hec non ad Christum, sed ad tempora Antichristi referenda erant, qui tres annos et dimidium regnabit, in quibus Saluator noster cibis spiritualibus, et Scripturarum consolationibus, et sanctorum exemplis sanctam Ecclesiam pascet et nutriet, ne in illa tam immensa perturbatione nimium fatigata deficiat. Sed de his hactenus.

Xu. Et egressus est iehsu in uirtute Spiritus in Galileam, et fama exiit per uniuersam regionem de illo  .Predicauerat enim Dominus iehsu in Iudea, et sue uirtutis potentiam in signis, et miraculis ostenderat, et deinde regressus est in Galileam. Sed quomodo regressus est? In uirtute Spiritus. Semper enim Filius in Patre, et Pater in Filio, et in utroque Spiritus sanctus. Quamuis igitur semper in uirtute Spiritus iret iehsu, tunc tamen hoc precipue agere uidebatur, quando in sermone, et opere sue uirtutis potentiam demonstrabat. Unde et subditur: Et ipse docebat in synagogis eorum, et magnificabatur ab omnibus. Ideo enim ab omnibus magnificabatur, quia in uirtute Spiritus predicabat. Et uenit Nazareth, ubi erat nutritus, et intrauit secundum  consuetudinem suam die Sabbati in Synagogam, et surrexit legere. Et traditus est illi liber prophetie Isaie. In Nazareth nutritus erat, sed litteras in Nazareth non didicerat. Surrexit tamen legere, quatenus his, inter quos nutritus fuerat, legendo miraculum faceret: nunquam enim alibi hoc eum fecisse legimus. Si enim alibi hoc fecisset, litteras a magistro didicisse putaretur. Hoc autem isti opinari non poterant, qui eum ab infantia cognouerant, et in scholis nunquam uiderant, et nunquam amplius legentem audierant. Sed nota, quod ait: Intrauit secundum consuetudinem suam in synagogam. Hanc enim consuetudinem Christiani habere debent, ut quotidie ad ecclesiam ueniant, quotidie uel ipsi legant, uel, si hoc non ualeant, alios legentes  audiant. Et ut reuoluit librum, inuenit ubi scriptum erat: Spiritus Domini super me, propter quod unxit  me, euangelizare pauperibus misit me, sanare contritos corde, predicare captiuis remissionem, et cecis uisum, dimittere confractos in remissionem, predicare annum Domini acceptum, et diem retributionis. Et cum plicuisset librum, reddidit ministro, et sedit. Et omnium synagoge oculi erant intendentes in eum. Cepit autem dicere ad illos: quia hodie impleta est hec Scriptura in auribus uestris. Et omnes testimonium illi dabant, et mirabantur in uerbis gratie, que procedebant de ore eius. Non enim mirabantur quia legebat, nisi fortasse pro eo, quod litteras non didicerat; sed quia ea que legebat mirabiliter exponebat. Erant enim uerba illius gratie plena, cunctisque ad audiendum suauia; secundum illud: »Speciosus forma pre filiis hominum, diffusa est  gratia in labiis tuis .« Itemque: »Quam dulcia faucibus meis eloquia tua, super mel, et fauum ori meo .« Hanc enim gratiam, et dulcedinem non tantum lectio, quantum lectionis expositio dabat. uideamus igitur, quid hec Isaie prophete, imo Saluatoris nostri lectio significet  . De se enim ipse eam intellexit, et in se dixit completam. Spiritus, inquit, Domini super me. Ipse enim est ille 167 flos de radice Iesse, »super quem requiescit Spiritus Domini, Spiritus sapientie, et intellectus, Spiritus consilii, et fortitudinis, Spiritus scientie, et pietatis, et Spiritus timoris Domini .«  . Ipse est, de quo scriptum est: »Dilexisti iustitiam, et odisti iniquitatem, propterea unxit te  Deus Deus tuus oleo letitie pre consortibus tuis .« Decet enim, et multum conuenit ut talis eligatur, et in regem ungatur, qui et iniquitatem oderit, et iustitiam dilexerit. Dicat igitur: Spiritus Domini super me, propter quod unxit me, euangelizare pauperibus misit me. Illis utique pauperibus, de quibus dicitur:  »Beati pauperes spiritu .« Unus ad eum diues uenit, qui, eius uerbis auditis, tristis abiit, quia multas habebat possesiones. Merito igitur non diuitibus, sed pauperibus Dominus predicat  . Sanat autem contritos corde, quia talibus eius medicina facile subuenit. De quibus Psalmista; »Sacrificium inquit, Deo spiritus contribulatus, cor contritum, et humiliatum Deus non spernit   .«  Habeat igitur cor contritum, qui a Deo sanari desiderat. Predicat et captiuis remissionem, non qua  dimittantur a Babyloniis  sed qua liberentur a demoniis. Predicat et cecis uisum, interiori lumine excecatis. De qua scilicet cecitate Apostolus ait: »Cecitas ex parte contigit in Isrel .« Dimittit confractos in remissionem, quia quos diabolus ledendo contriuerat, ipse sanando, et peccata dimittendo, ad indulgentiam uocat. Annum uero Domini acceptum, et diem retributionis predicat dicens: »Penitentiam agite, appropinquauit enim regnum celorum .« Itemque: »Multi prophete, et reges uoluerunt uidere, que uos uidetis, et non uiderunt, et audire, que auditis, et non audierunt .« De hoc anno accepto, et hoc die retributionis Apostolus ait: »Ecce nunc tempus acceptabile, ecce  nunc dies salutis .« Et dicebant: Nonne hic est filius Ioseph? Hoc igitur solum minus habere uidebatur, quod extraneus non erat, quod eius parentes nouerant, et quod ibi nutritus fuerat  . Si enim aliunde uenisset, eisque omnino incognitus esset, tunc eis per omnia uenerabilis, omnique reuerentia dignus haberetur  . Utique dicitis in hanc similitudinem: Medice, cura teipsum. Quanta audiuimus facta in Capharnaum, fac et hic in patria tua. Hoc enim derogando dicebant, et ea, que de ipso audierant, non credebant. Et tale est ac si dicerent: Si medicus es, si infirmos curare, et languores pellere potes, quod nos non credimus, cura prius teipsum, cura carnem tuam, parentes scilicet, uicinos, propinquos, et patriam  tuam, et ea, que in Capharnaum, et aliis ciuitatibus te fecisse audiuimus, fac et hic in patria tua, ut nos uideamus. Ait autem: Amen dico uobis, quia nemo propheta acceptus est in patria sua. Ideo, inquit, non curo patriam meam, quia ei acceptus non sum, quia fidem in ea non inuenio, et quia mihi, sicut ceteri, non credunt in patria mea  . Delectatur in uerbis meis, admiratur in sermonibus meis, et scandalizatur in parentibus meis; tantoque me minus cognoscit, quanto plus pre ceteris me notum habuit. In ueritate dico uobis: Multe uidue erant in diebus Elie in Isrel, quando clausum est celum annis tribus, et mensibus sex,  cum facta esset fames magna in omni terra; et ad nullam illarum missus est Elias, nisi in Sareptam Sidonie, ad mulierem uiduam. Non ad uos, inquit, missus sum; non uos curare, et sanare ueni, quia non ad omnes uiduas missus est Elias. Hoc enim ille significabat; et quod ego in ueritate, hoc ille in umbra faciebat. Illam ego uiduam curare, illam cibis spiritualibus satiare, et ab omni fame, et penuria eripere ueni, de qua scriptum est: »uiduam eius benedicens benedicam, pauperes eius saturabo panibus .« Hec enim uidua est sancta Ecclesia uniuersaliter  , et unaqueque fidelium 168 anima singulariter intelligi potest. uenit enim Dominus uocare omnes, predicare omnibus, sed non uenit sanare et a fame eripere  omnes. Nisi enim uenisset, et locutus eis fuisset, peccatum non haberent, nunc autem excusationem non habent de peccatis suis. Predicante itaque Domino, celum aperitur, fames tollitur, et fideles anime celesti nectare inebriantur. Econtra autem infidelibus, et iniquis minatur dicens: »Ecce ego immittam in uos non famem panis, neque sitim aque, sed audiendi uerbum Dei .« Sequitur: Et multi leprosi erant in Isrel sub Eliseo propheta, et nemo eorum mundatus est, nisi Naaman Syrus. Similitudo eadem, que superior. Multi enim leprosi multi sunt peccatores. Unus Naaman unus populus gentium, siue unusquisque fidelis intelliguntur. Hic autem ad Dominum ueniens, et eius tandem sermonibus credens, baptizatus, sanatus  et mundatus est. Et repleti sunt omnes in Synagoga ira, hec audientes. Ira repleti sunt, quoniam hec aduersum se dicta fuisse intellexerunt, neque indignos estimari agnouerunt, quos ille talis, tantusque propheta uisitare debuisset. Et surrexerunt, et eiecerunt illum extra ciuitatem et duxerunt illum usque ad supercilium montis, super quem ciuitas illorum erat edificata, ut precipitarent eum. Ipse autem transiens per medium illorum ibat. Seuiant homines, quantum uelint, fremant et irascantur; securus est Dominus, nichil timet, omnia in potestate habet, et nisi ipse uelit, teneri non potest  . Non tamen resistit, sed per medium inimicorum  transiens, canes contemnit hinc inde latrantes  . Et descendit in Capharnaum ciuitatem Galilee, ibique docebat eos Sabbatis, et stupebant in doctrina eius, quia in potestate erat sermo ipsius. In potestate namque erat sermo ipsius, quia neque quid diceret excogitabat, neque blandiendo cuilibet loquebatur sed sicut potestatem habens, maioribus et minoribus, et languoribus, et demonibus imperabat. Et in synagoga erat homo habens demonium immundum et exclamauit uoce magna dicens: Sine. In hoc enim, quod sine clamabat, se iam teneri significabat. Dicebat ergo, Noli nos pellere. Noli nos inquietare. Sine et dimitte nos  . Quid nobis, et tibi, Iesu Nazarene? Quid non sequeris? Tu celum, nos terram; tu iustos, nos peccatores habeamus.  Nihil nobis commune est. Displicet nobis quod tibi placet; placet nobis quod tibi displicet. uenisti perdere nos. Scio te, quis sis, sanctus Dei. Toties enim Dominus demonia perdit, quoties uires et nocendi potestatem eis aufert. Sed unde demonia Christum cognoscunt, nisi in eius uirtute quam ferre non possunt? Quid enim, eo presente et loquente, malignos spiritus sensisse putamus, qui in eius discipulis eius nomen ferre non poterant? Et increpauit illum iehsu dicens: Obmutesce, et exi ab illo. Et cum demonium proiecisset illum in medium, exiit ab illo; nichilque eum nocuit. Apparet cum quanta uiolentia et indignatione hominem reliquerit, cum eum in medium relinquendo proiecerit. Nihil tamen ei nocuit, quia nichil ei nocere potuit  .

XuI. Factum est autem, cum turbe irruerent in eum, ut audirent uerbum Dei, et ipse stabat secus stagnum Genesareth  .Stagnum Genesareth ipsum est, quod mare Galilee. Unde et Mattheus hec eadem scribens ait: »Ambulans autem iehsu secus mare Galilee uidit duos fratres, Simonem, qui uocatur Petrus et Andream fratrem eius mittentes rete in mare; erant enim piscatores, et uocauit eos .« Mattheus itaque, aliis omnibus,  que in hoc euangelio narrantur, pretermissis, solam apostolorum uocationem scribit. Lucas autem non solum apostolorum uocationem, sed et alia, que tunc temporis Dominus egit, latius narrat. Nemo hic narrationis ordinem querat, ubi ea, que posterius scribuntur, tempore priora inueniuntur. Et uidit duas naues stantes secus stagnum; piscatores autem descenderant, et lauabant retia. Due naues duo populi sunt, Iudeorum scilicet, et gentium  . Piscatores 169 autem utriusque populi doctores, et rectores intelliguntur; et in altera quidem pontifices, et sacerdotes, in altera uero philosophi, et pete piscari solebant. Retia autem lauare, est sue predicationis sententias exponere, et dilucidare  .  Ascendens autem in unam nauim, que erat Simonis, rogauit eum, ut a terra reduceret pusillum, et sedens docebat de nauicula turbas. In nauiculam Simonis Dominus ascendit, quia ad Synagogam et Iudeorum populum predicare uenit. Unde ipse ait: »Non sum missus, nisi ad oues, que perierunt domus Isrel .« De hac enim Simonis nauicula Apostolus ait: »Qui operatus est Petro in apostolatu circumcisionis, operatus est et mihi inter gentes .« Simonis igitur nauicula Synagoga est, in qua Dominus residens turbas docebat, quia ibi Euangelia predicauit, quibus omnes gentes docentur et ad fidem uocantur. Ut cessauit autem loqui, dixit ad Simonem: Duc in altum, et laxate retia uestra in capturam. Tunc enim Dominus loqui  cessauit, quando post passionem suam a predicatione quieuit.  Et tunc quidem precepit Simoni, aliisque apostolis omnibus, ut nauiculam in altum ducerent, et retia in capturam laxarent, dicens eis: »Ite in uniuersum mundum, predicate Euangelium omni creature .« Itemque: »Ite, docete omnes gentes, baptizantes eos in nomine Patris, et Filii, et Spiritus sancti .« Mare igitur est mundus. Unde Psalmista: »Hoc mare magnum, et spatiosum, illic reptilia, quorum  non est numerus .« De cuius altitudine, et profundo sic ait: »Deus noster refugium, et uirtus, adiutor in tribulationibus, que inuenerunt nos nimis. Propterea non timebimus, dum conturbabitur terra, et transferentur montes in cor maris .« Retia uero Euangelia sunt, quorum sententiis fideles anime capiuntur, et illaqueantur. Multa enim retia multosque piscatores habet Ecclesia. Et respondens Simon dixit illi: Preceptor, per totam noctem laborantes nichil cepimus. Sic enim et Synagoga, quamuis multum laborasset, retia misisset, Scripturas exposuisset, legem et Prophetas predicasset, tamen quia hoc in nocte, id est, in tenebris ignorantie faciebat, siquidem quod diceret, non intelligebat, ualde paucos ex gentili populo capere,  et ad se conuertere potuit. In uerbo autem tuo laxabo rete. Et cum hoc fecissent, concluserunt piscium multitudinem copiosam. Hoc est enim, quod per Psalmistam dicitur: »Annuntiaui, et locutus sum, multiplicati sunt super numerum .« Itemque: »Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, et super arenam multiplicabuntur .« Rumpebatur autem rete eorum, et annuerunt sociis, qui erant in alia naui, ut uenirent, et adiuuarent eos. Et uenerunt, et impleuerunt ambas nauiculas, ita ut mergerentur. Tunc enim Ecclesie apostolorum rete rumpitur, quando Iudei, heretici, et infideles uiolentis argumentationibus Euangelice predicationi contradicunt   . Unde Apostolus; »Ostium mihi magnum apertum est, et euidens, et aduersarii multi .« ueniunt igitur his in adiutorium socii de alia naui, quia ex aliis omnibus Ecclesiis episcopi, et sacerdotes undique in unum conueniunt, ueritatem aperiunt, hereticos damnant, et eos, quos illi fraudulenter deceperant, ad fidem et Ecclesiam reuocant: Quod cum uideret Simon Petrus, procidit ad genua Iesu, dicens: Exi a me, quia homo peccator sum, Domine. Stupor enim circumdederat eum, et omnes, qui cum illo erant, in captura piscium quam ceperunt. Similiter autem Iacobum et Ioannem, filios Zebedei, qui erant socii Simonis. Apostolus enim dicit: »Que stulta sunt mundi elegit Deus, ut perdat sapientia;  et infirma mundi elegit Deus, ut confundat fortia; et ea, que non sunt, ut ea, que sunt, destrueret .« Itemque: »Quia non cognouit mundus per sapientiam Dominum: placuit Deo per stultos predicatores saluos facere credentes .« Quis igitur non obstupescat? Quis non miretur, per tales predicatores mundum conuersum, philosophos superatos, mundi sapientiam destructam, et intra fidei retia, atque in Ecclesie nauiculam totam fidelium piscium multitudinem esse collectam, presertim cum predicarent Christum crucifixum, Iudeis quidem scandalum, gentibus autem stultitiam  ? Sed quid significat quod Simon Petrus ait: Exi a me, Domine, quia homo peccator sum, nisi hoc, quod in Canticis canticorum Ecclesia dicit: »Fuge, dilecte  mi, assimilare capree; hinnuloque ceruorum super montes aromatum?«  Unde et ipse Dominus 170 Iudeis loquitur dicens: »Ecce relinquetur uobis domus uestra deserta .« Dicimus enim, nauiculam Simonis Synagogam significare. Hanc igitur Dominum relinquere Petrus significabat, quando ut a se exiret, eum rogabat. Et ait ad Simonem iehsu: Noli timere; ex hoc iam homines eris capiens. Ne timeas, inquit, neque obstupescas, sed potius gaude, et crede, quia maiori piscationi predestinatus es. Usque modo pisces cepisti, amodo homines eris capiens. Alia nauis, et alia retia dabuntur tibi  . Et subductis ad terram nauibus, relictis omnibus, secuti sunt eum.

XuII. [CAP. uI.]  Factum est autem in Sabbato secundo primo, cum transiret per sata, uellebant discipuli eius spicas, et manducabant, confricantes manibus.Quia alia omnia in Mattheo exposita sunt, hoc solum restat, ut quid significet in Sabbato secundo primo dicamus. Tria enim prima, id est, principalia, et maxima Sabbata habebant Iudei, quia tres in anno festiuitates primas et maximas celebrabant. Primum enim, et principale Sabbatum in Martio erat, id est, Pascha. Secundum uero, cum spicarum manipulos offerebant. Tertium autem in mense septimo colebatur. Secundum igitur primum, id est, principale, et maximum Sabbatum illud erat  , in quo spicarum manipulos offererebant.  Et de his quidem in Leuitico satis diximus  .

[CAP. uII] Ibat iehsu in ciuitatem, que uocatur Naim, et ibant cum illo discipuli eius, et turba copiosa. Cum autem appropinquaret porte ciuitais, ecce defunctus efferebatur filius unicus matris sue, et hec uidua erat, et turba ciuitatis multa cum illa  . Hec enim uidua, quam turba multa sequitur, sancta Ecclesia est. De qua dicitur: »uiduam eius benedicens benedicam .« uidua quidem est, non quod uirum non habeat, sed quia eum uidere non potest, quem adhuc post multa tempora uenturum exspectat  . Dicitur enim uidua, quasi a uiro diuisa  . Id ipsum autem et per uiduam mulierem et per hanc ciuitatem figuratur. Huic autem ciuitati  Dominus appropinquat, quia quotidie Ecclesiam suam uisitare non cessat. De hac autem ciuitate toties defunctus effertur, quoties aliquis in peccato mortuus ab ea separatur. Quem tamen pia mater lacrymis prosequitur, quia nec fugientis filii Ecclesia obliuiscitur: »Luget enim, ut Apostolus ait  , quotidie de omnibus illis qui peccauerunt, et penitentiam non egerunt de peccatis suis.« Quam cum uidisset Dominus, misericordia motus super illam, dixit ei: Noli flere: et accessit, et tetigit loculum. Hi autem, qui portabant, steterunt, et ait illi: Adolescens, tibi dico, surge. Et resedit, qui erat mortuus, et cepit loqui. Et dedit illum matri sue. Merentium consolator Deus illorum maxime lacrymas intuetur  qui aliorum deflent peccata. Tangit loculum, sistit portatores, et mortuum suscitat, dum sue uisitationis attactu ad penitentiam hominem reducit. Mali isti portatores, qui ad sepeliendum hominem ferunt. Boni illi, qui a sepulcris ad uitam hominem reducunt. Isti enim portatores, uitia, et maligni spiritus,  heretici, et seductores intelliguntur  . Hos enim nisi dominus sisteret, quoscunque semel arriperent, sepulture et eterne damnationi traderent. Suscitatur igitur adolescens, sedet, loquitur, et matri redditur, quia ad penitentiam peccator conuersus, iam non ad flagitia, et mortem ruit, sed in Ecclesie pace quiescit, Dei 171 magnalia loquitur, sua peccata confitetur, et Deo et Ecclesie per omnia reconciliatur. Non autem uacat a mysterio, quod cum plures mortuos Dominus suscitauerit, tres tantum Euangeliste cum suscitasse scripserunt  . Suscitauit enim filiam archisynagogi adhuc intra domum manentem, et in abditis penetralibus iacentem. Suscitauit autem et hunc uidue mulieris filium, iam quidem extra ciuitatis  portas elatum, sed nondum humatum. Suscitauit preterea Lazarum non solum sepultum, uerum etiam iam fetentem quatriduanum. Isti ergo tres mortui tria mortis genera significant. Moritur enim homo cogitatione, moritur operatione, moritur et peccandi consuetudine. Sed hec tertia mors illis aliis duabus peior est, sicut et secunda ualde prima deterior est. Peccat enim homo mala cogitando, sed plus peccat male operando, et eo amplius in peccato perseuerando. Qui enim cogitando illicita et nefaria concupiscit, mortuus est, sed adhuc in domo manens, et peccatum interius celans, nondum ad sepulcrum effertur. Et iste quidem facile suscitatur, si eum uisitauerit, uocauerit, et tetigerit iehsu. Talem  enim animam, quia facile excitatur, non penitus mortuam, sed quasi dormientem Dominus reputat dicens: »Non enim est mortua puella, sed dormit .« Si uero malum, quod intus cogitat, foras ostendat, et ad effectum perducat, non solum mortuus est, uerum etiam extra domum,  imo extra ciuitatem elatus, et longe ab Ecclesia factus, iam sepulcro, et perditioni proximus est. Pro hoc igitur necesse est, ut ploret, lacrymetur, et oret pater Ecclesia, quatenus et ad perditionem ruenti occurrat iehsu, suscitet eum, ad uitam reducat, portatores sistat, matri reddat, et Ecclesie reconciliet. At uero si et cogitatione, et operatione, et longa peccandi consuetudine mortuus est, hic quasi Lazarus quatriduanus iam fetet. Suscitatur tamen et iste, sed non tam facile, sicut illi. Quanto enim amplius in peccato aliquis perseuerat, tanto difficilius ab eo separatur. Hoc autem ex eo ostenditur, quod in morte Lazari lacrymatus est iehsu; et non qualicunque, sed magna uoce uocauit eum dicens: »Lazare, ueni foras .« Qui  quasi longis praue consuetudinis funibus irretitus, manibus, pedibusque ligatus prodiisse refertur  .

XuIII. Rogauit Iesum quidam Phariseus, ut manducaret cum illo.Et ingressus domum Pharisei discubuit. Et ecce mulier, que erat in ciuitate peccatrix, ut cognouit quod accubuisset in domo Pharisei, attulit alabastrum unguenti, et stans retro secus pedes eius, lacrymis cepit rigare pedes eius, et capillis capitis sui tergebat, et osculabatur pedes eius, et unguento ungebat  . In hoc Euangelio Pharisei superbia reprimitur, et peccatricis mulieris humilitas commendatur  . Phariseus iste Iudeorum populus est. Hec mulier peccatrix gentilitas intelligitur  . Illum Dominus a lepra curauit; huic multa peccata dimisit. Non est igitur qui facit bonum,  non est usque ad unum. »Omnes enim, ut Apostolus ait, peccauerunt, et egent gloria Dei .« uenit iehsu in domum Pharisei, uenit ad populum Iudeorum. Unde ipse ait: »Non sum missus nisi ad oues que perierunt domus Isrel .« Sed cur uenit? Ut manducaret cum illo, ut carnalibus et spiritualibus cibis frueretur cum illo, et Patris uoluntatem operaretur in illo. Ipse enim dixit: »Meus cibus est, ut faciam uoluntatem Patris mei, qui in celis est .« Ad tempus enim conuersatus cum Iudeis, legis et prophetarum cibos suscipiebat cum eis, et annonam diuini eloquii ministrabat eis. Hoc autem cognouit mulier, que erat in ciuitate peccatrix. Hoc gentilitas  intellexit, que in huius mundi amplissima ciuitate conuersabatur. Et quid egit? uis audire quid? Attulit alabastrum unguenti. Per quod nichil melius quam  pectus, et cordis secretarium, plenum fide, et caritate intelligere possumus  . Tale enim alabastrum huiusmodi unguenti seruare consueuit. Id ipsum enim significauit et regina Austri, que ueniens a finibus terre audire sapientiam Salomonis, pretiosissima ei aromata secum attulit. Nullum autem unguentum, nulla aromata sic Deo 172 redolent, sicut fides, et caritas, cetereque uirtutes. Et stans retro secus pedes eius, lacrymis cepit rigare pedes eius. In eo enim quod retro mulier stat, deuotio, et humilitas agnoscitur. In eo uero, quod lacrymis pedes rigat, uera penitentia et cordis compunctio demonstratur. Et quoniam easdem lacrymas capillis tergit, et tergendo, ne uideantur, abscondit, et dolet, se utique de illis non esse ostendit, qui omnia  opera sua faciunt, ut uideantur ab hominibus. De quibus Dominus ait: »Quia receperunt mercedem suam .« Et osculabatur pedes eius, et unguento ungebat. In osculo enim pacem, amorem, et dilectionem monstrabat  . In unguento uero cordis intima blandimenta, et deuoti obsequii affectionem significabat. Huic autem unguento illud oleum contrarium est, de quo dicitur: »Oleum autem peccatoris non impinguet caput meum .« Quam similis est iste Phariseus illi alii de quo alibi dicitur: »Duo homines ascenderunt in templum, ut orarent, unus Phariseus, et alter publicanus .« Qui in sua iustitia confidens superbe »stans hec apud se orabat: Deus, gratias ago tibi, quia non  sum sicut ceteri homines, raptores, iniusti, adulteri, uelut etiam hic publicanus.« Sicut enim ille illum publicanum, ita et iste istam peccatricem mulierem horrebat, et despiciebat. Unde subditur: uidens autem Phariseus, qui uocauerat eum, ait intra se dicens: Hic, si esset propheta, sciret utique que et qualis est mulier, que tangit eum, quia peccatrix est. Nescis, Pharisee stulte, nescis. Nuper te mundauit a lepra, quem modo non credis esse prophetam. Et propheta quidem est, et optime scit que et qualis sit mulier que eum tangit, et quia peccatrix est. Ad hoc enim ipse uenit, ad hoc ipse de celis descendit. »Non enim uenit uocare iustos, sed peccatores ad penitentiam .« Hoc ipse testatur.  Eius uerba sunt hec. Non horret igitur peccatores, qui pro peccatoribus factus est homo. Et respondens iehsu dixit ad illum: Simon, habeo tibi aliquid dicere.  At ille ait: Magister, dic. Duo debitores erant cuidam feneratori. Unus debebat denarios quingentos, alius quinquaginta. Non habentibus illis unde redderent, donauit utrisque. Quis ergo eum plus diligit? Respondens Simon dixit: Aestimo quia hic cui plus donauit. At ille dixit ei: Recte iudicasti. ualde enim iustum et rationabile est ut ille plus diligat cui plus donatur. Illud quoque equum esse uidetur, ut qui plus diligit, magis ametur. Merito igitur hanc peccatricem mulierem Dominus diligebat, a qua se multum diligi sciebat. Ideo enim dimissa sunt ei peccata multa, quia dilexit multum. uide ergo quam pulchra similitudo de eo qui plus, et de eo qui minus debebat, in qua Phariseus secundum suam responsionem intelligere poterat, quia minus ipse quam  Maria Christum diligebat: siquidem se nec tantum debere, nec tantum sibi, quantum illi, dimissum esse, credebat. Unde et subditur: Et conuersus ad mulierem dixit Simoni: uides hanc mulierem? Intraui in domum tuam: aquam pedibus meis non dedisti; hec autem unguento unxit pedes meos. Propter quod dico tibi, remittuntur ei peccata multa, quoniam dilexit multum. Cui autem minus dimittitur, minus diligit. Ad mulierem conuersus est Dominus, quia de muliere locuturus erat. Sed quid ait? uides, inquit, hanc mulierem? Non talis est, qualem tu eam esse arbitraris. Aliter uidetur a me, et aliter uidetur a te. Tu exterius, ego interius; tu in facie, et ego in corde uideo. Mihi eius fides, eius amor non est occultus. Intraui in domum tuam; aquam pedibus  meis non dedisti; hec autem lacrymis rigauit pedes meos. Quantum igitur interest inter aquam et lacrymas, tantum interest inter tuum et illius amorem. Sed hec preter litteram aliud significare uidentur. Neque enim credibile est eum qui Christum ad conuiuium inuitauerat, eius pedibus aquam dare noluisse. Diximus enim per Phariseum, Iudeos; per mulierem, gentiles significari; Christi uero pedes, eius humanitatem, sicut eius caput, ipsius diuinitatem significat  . Hoc enim Apostolus ait: »Omnis uiri caput Christus, Christi caput Deus .« Christi igitur pedibus Iudei aquam non dant, neque eos lauant, imo uero quantum possunt sordidant, et deturpant, quia Saluatorem nostrum cum iniquis reputantes, uitiorum puluere, et  terrena contagione iudicant esse pollutum  . At uero apostolus Petrus Christi pedes lauabat, cum de eo diceret: »Qui peccatum non fecit, nec dolus  inuentus est in ore eius .« Nemo enim sic lotus, nemo sic mundus, sicut ille qui sine peccato est. Unde et Ecclesia iam baptizata, et a peccatis mundata dicit 173 »Laui pedes meos, quomodo inquinabo illos?«  Nos autem non solum aquam, sed et lacrymas Christi pedibus damus, quia eius humanitati nos humiliter inclinamus, et inde peccatorum ueniam exspectamus, eamque adoramus, et ueneramur, et cum lacrymis deprecamur. Sequitur: Osculum mihi non dedisti; hec autem, ex quo intrauit, non cessauit osculari pedes meos. Osculum enim, pacis et dilectionis signum est. Osculum igitur Iudei Christo Domino non dederunt, quem gratis, et sine causa odio habentes, usque ad mortem persecuti sunt. Unde ipse ait:  »Quia odio habuerunt me gratis .« Gentiles uero eius pedes osculari non cessant, quia ab eius amore non separantur  , et in ipsius nominis confessionem mori non timent. Quodammodo enim Christi martyres osculabantur eum, dum eum confitentes, et bene de eo loquentes, moriebantur pro eo. Oleo caput meum non unxisti; hec autem unguento unxit pedes meos. Maiorem igitur reuerentiam Christi humanitati ferunt gentiles, quam eius diuinitati Iudei aliquando exhibuissent. Ipsi eum neque Deum esse, neque sancti Spiritus gratia inunctum credunt. Nos autem, etiam secundum humanitatem, omni uirtute, et gratia plenum esse confitemur, dicentes cum Psalmista: »Dilexisti iustitiam, et odisti iniquitatem, propterea  unxit te Deus, Deus tuus, oleo letitie pre consortibus tuis .---« »In ipso enim, ut Apostolus ait, habitat omnis plenitudo diuinitatis corporaliter .« Eius utique corpus, eius humanitatem, et pedes ungebat. Audiamus igitur quid ille beatissime mulieri, audiamus quid in eius figura Gentium Ecclesie pro huius tante seruitutis obsequio Dominus dicat: Dixit autem ad illam: Mulier, remittuntur tibi peccata tua. uide ergo quid lacryme possint. uide quid fides, et dilectio operetur. Pauco temporis spatio iustificata est mulier, et ab omni peccato mundata, que tam peccatrix fuerat, ut eam uidere Phariseus dedignaretur. Nemo igitur desperet, nemo de Domini misericordia diffidat. Clemens est Dominus, qui ex corde  conuersis tam facile miseretur  .

XIX. [CAP. IX.]  Factum est autem, cum complerentur dies assumptionis eius, et ipse faciem suam firmauit, ut iret in Ierusalem.Et misit nuntios ante conspectum suum. Factum est, inquit, cum iam dies assumptionis eius complerentur, et tempus eius passionis, resurrectionis, ascensionis, siue assumptionis, appropinquaret, firmauit faciem suam, ut iret in Ierusalem, sicut in eius uultu, et facie manifeste apparebat. Facile enim in uultu uoluntas dignoscitur. Et misit nuntios ante conspectum suum. Et euntes intrauerunt in ciuitatem Samaritanorum, ut pararent illi. Et non receperunt eum, quia facies eius erat euntis in Ierusalem. Non enim, ut alibi dicitur, coutuntur Iudei cum Samaritanis. Ideoque Samaritani Iesum recipere noluerunt, quia se in Ierusalem ire uelle ostendebat. Iam quasi inimicum eum deputantes, sicut qui eorum diligeret inimicos  .  Usque hodie namque omnes iniqui ideo Iesum, et eius nuntios, eiusque Euangelium non recipiunt, quia eos in Ierusalem, ad pacem, ad misericordiam, et pietatem tendere, et festinare cognoscunt. Ierusalem namque uisio pacis interpretatur. Cum uidissent autem discipuli Iacobus et Ioannes, dixerunt: Domine, uis, dicimus, ut ignis descendat de celo, et consumat illos, sicut Elias fecit? Et increpauit dicens: Nescitis cuius spiritus estis. Filius hominis non uenit animas hominum perdere, sed saluare. Et abierunt in aliud castellum. Nesciebant enim apostoli cuius spiritus essent, qui se tantopere uindicare cupiebant. Si enim se spiritus pietatis, patientie, et mansuetudinis seruos, et discipulos esse nouissent, nequaquam aliqua sui spiritus commotione tot homines,  irati occidere uoluissent  . Hoc enim postea probatum est, cum pro inimicis et persecutoribus orarent.

XX. [CAP. X.] Qui uos audit, me audit, et qui uos spernit, me spernit. Qui autem me spernit, spernit eum, qui me misit  .Hec enim uerba discipulis suis, eorumque successoribus, episcopis scilicet, et sacerdotibus locutus est Dominus  . Quicunque igitur es, qui episcopos et sacerdotes audire contemnis, et eorum 174 uerbis, et exhortationibus acquiescere despicis, saltem Deum ipsum non paruipendas, et eum audire non fastidias. Despicis audire sacerdotem, sed non mirum, quia pauper est, quia imbellis, et humilis est, quia uilis, et despicabilis  est, quia de pauperibus natus est. Audi uel  Dominum in eo loquentem, per eum te admonentem, et ad uitam reducentem. Apostolus enim dicit: »An experimentum queritis eius, qui in me loquitur Christus?«  Sic igitur in episcopis, et sacerdotibus Christus loquitur, atque in eis ab aliis honoratur, et ab aliis reprobatur. Sustinet modo, nec facile uindicat iniurias suas. Sed audi eum dicentem: Tacui. Nunquid semper tacebo? Dicat Psalmista: »Deus, inquit, quis similis tibi? Ne taceas, neque compescaris, Deus. Quoniam ecce inimici tui sonuerunt, et qui te oderunt extulerunt caput .« Noli itaque spernere discipulos et nuntios Christi; imo noli Deum ipsum spernere in discipulis suis. Nisi enim ipse in suis discipulis sperneretur, nequaquam dixisset: Qui  uos spernit, me spernit. Qui autem me spernit, spernit eum, qui me misit. Hoc Iudei audiant, et audientes timeant, ut uel sic placare ualeant, quem offendere non timuerunt. Ipsi enim non solum spreuerunt, uerum etiam crucifixerunt Christum Dominum. Reuersi sunt autem septuaginta duo cum gaudio dicentes: Domine, etiam demonia subiiciuntur nobis in nomine tuo. Hos enim, ut superius dicitur, miserat Dominus binos ante faciem suam in omnem ciuitatem, et locum, quo ipse erat uenturus. Nunc autem reuersi Domino omnia scienti, cum gaudio referebant ea, que non ipsi, sed ipse in illis fuerat operatus. Gaudebant enim de nomine Christi, cuius et uirtutem experti erant. Gaudebant et de gratia immensa sibi a Domino attributa, quoniam non solum  infirmitates curabant, uerum etiam demonibus imperabant, et sibi eos subiectos esse uidebant; quibus mundi huius reges, et principes, omnesque homines iniquos subiectos esse sciebant. Dicebant ergo: Domine, non solum languores, et infirmitates, non solum homines iniqui, sed etiam ipsi demones subiiciuntur nobis in nomine tuo, quibus subiecta sunt omnia, que longe sunt a consortio tuo. Et ait illis: uidebam Satanam, sicut fulgur de celo cadentem. Ecce dedi uobis potestatem calcandi supra serpentes et scorpiones. Celum enim, uel Ecclesia, uel sanctorum anime intelliguntur. uidebat igitur Dominus Satanam de celo cadentem. uidebat diabolum Ecclesiam, et sanctorum habitacula fugientem:  et hoc, quod ei discipuli narrabant, iam  se preuidisse, et cognouisse firmabat  . Unde et alibi ait: »Nunc iudicium est mundi: nunc princeps huius mundi eiicietur foras .« Nisi enim hoc preuidisset, quare in mundum uenisset? et quare carnem sumpsisset  ? Ad hoc enim Dominus in mundum uenit, ut diabolum fugaret, et de illius impia potestate animas hominum liberaret. Quod igitur nunc fieri incipiebat, antequam fieret, preuidebat, suoque in tempore fieri disponebat. uidemus itaque et nos usque hodie Satanam sicut fulgur de celo cadentem, et cum magno furore, et indignatione sanctam Ecclesiam relinquentem. Quoties enim flagitiosus aliquis ad penitentiam redit, toties Satanas de celo cadit. Multi enim adulteri, periuri, et homicide sunt in  Ecclesia, que regnum celorum uocatur, qui statim ut conuertuntur, a diabolo relinquuntur, et non uelocius de celo cadet fulgur, quam de illorum mentibus cadit diabolus. Ecce dedi uobis potestatem calcandi super serpentes, et scorpiones, et supra omnes uirtutes inimici, et nichil uobis nocebit. Serpentes, et scorpiones non solum maligni spiritus, uerum etiam tyranni, omnesque Ecclesie persecutores intelligi possunt, quoniam et uenenosi sunt, et nunquam recta incedunt uia. uirtus autem inimici quid melius intelligi potest, quam Nero, et Simon Magus, Diocletianus, et Maximianus, et ipse Antichristus perditionis filius? Est preterea uirtus inimici, superbia, auaritia, omnisque luxuria, quibus multi uincuntur, et diabolo subiiciuntur. Unde et  Iob, cum de eo loqueretur, ait: »uirtus eius in lumbis eius, et fortitudo illius in umbilico uentris eius .« Hec autem Christi discipulis non nocebunt, Domino eos protegente, et ubique defendente. Non nocebit utique, si contra repugnauerint, eisque non assenserint  .

175 Sequitur: uerumtamen in hoc nolite gaudere, quia spiritus uobis subiiciuntur; gaudete autem, quod nomina uestra scripta sunt in celis. Multi enim sunt  quibus demonia subiiciuntur, quos non gaudium quidem, sed luctus, et meror exspectat  . Quibusdam enim in iudicio dicentibus, Domine, nonne in nomine tuo prophetauimus, demonia eiecimus, et uirtutes multas fecimus? dicturus est Dominus: Ite, operarii iniquitatis. Amen dico uobis, nescio uos  . Non ergo gaudeant Christi discipuli, quia demonia subiiciuntur eis; gaudeant autem, quia eorum nomina scripta sunt in celis. Illud enim gaudium uanum, et temporale est. Hoc autem utile, et eternum. Illud ad uanam gloriam respicit. Hoc ad gloriam spectat  . Et illud quidem similiter habere possunt et mali, et boni. Hoc autem non habebunt nisi boni  .

XXI. Quidam legisperitus surrexit tentans illum, et dicens: Magister, quid faciendo uitam eternam possidebo?  In hoc enim, quod ait, tentans eum  , manifeste ostendit quia non ad hoc, ut uitam eternam possideret; sed ut in aliquo eum reprehenderet, si posset, eum interrogabat. At ille dixit ad eum: In lege quid scriptum est? Quomodo legis? Si, inquit, legisperitus es, et legem nosti, utique quid de uita eterna lex dicat intelligis. Dic ergo, quid de hoc in lege scriptum sit? Ille respondens dixit: Diliges Dominum Deum tuum ex toto corde tuo, et ex tota anima tua, et ex omnibus uiribus tuis, et ex omni mente tua; et proximum tuum sicut teipsum. Dixitque illi: Recte respondisti; hoc fac et uiues. Ecce, quomodo Dominus comprehendit sapientes in astutia eorum. Ipse legisperitus suam intentionem reuelat,  et ad quid Dominum interrogauerat manifestat. Ipse interrogat, ipse respondet, ipse sui ipsius et magister, et discipulus factus est. Sciebat enim, quod in lege scriptum erat. Hoc enim Dominus fateri cegit. Cur ergo interrogabat quod sciebat? Ideo utique, quia Dominum reprehendere uolebat. Dominus autem eum non reprehendit, sed recte eum respondisse ait. Ille autem, uolens iustificare seipsum, dixit ad Iesum: Et quis est meus proximus? Quia enim  Deum, et proximum diligere ad iustitiam, et uitam eternam possidendam sufficere posse audierat, illico seipsum iustum esse ostendere uoluit, quasi qui Deum, et proximum dilexisset; nisi forte aliter, quam ipse, quis sit eius proximus, Dominus intelligeret. Unde ait: Et quis est meus proximus? Putabat enim fortasse, illum solum sibi esse proximum, qui uel amore, uel carnis coniunctione sibi pre ceteris propinquior erat. Sed non est ita. Dicente Domino: »Si enim diligatis eos qui uos diligunt, quam mercedem habebitis? Nonne et publicani hoc faciunt?«   Suspiciens autem iehsu dixit Homo quidam descendebat ab Ierusalem in Iericho, et incidit in latrones. Qui etiam dispoliauerunt eum, et plagis impositis abierunt, semiuiuo  relicto. Quid enim homo iste, nisi genus humanum? Quid Ierusalem, nisi paradisus? Quid Iericho, nisi mundus iste intelligitur? Iericho namque interpretatur luna  : quod tante mutabilitati subdita est, ut nunquam in 176 eodem statu, nunc crescendo, nunc minuendo, permaneat. Unde et non immerito hunc mundum significat. Cuius mutabilitas perpetua est, et sine mutationibus stare non potest. Ut enim de celo, et tempore, de diebus, mensibus, et anno taceamus, que semper uoluuntur, et in se replicantur, neque er, neque terra, neque mare, neque ipsi homines suam perpetuo seruant figuram. Quorum omnium mutationes longum est narrare per singula. Tunc igitur genus humanum ab Ierusalem in Iericho, quando in hunc mundum primus homo  de paradiso abiectus est. Totum enim humanum genus simul erat in eo. Totum igitur simul descendit cum eo, et incidit in latrones. Latrones isti, maligni spiritus sunt, qui furtim, et per latrocinium, animarum thesaurum cunctis diuitiis excellentiorem, uirtutem scilicet, et bona opera nobis subripiunt. Quin etiam dispoliauerunt eum. Nimirum illa tunica immortalitatis, qua primus homo exutus, nudum se intelligens, Domino interroganti ubi esset, respondit dicens: »Audiui, Domine, uocem tuam, et abscondi me, eo quod nudus essem .«  Et plagis impositis, abierunt semiuiuo relicto. Tot enim plagas unicuique homini diabolus imponit, quot uitiis eum seruire compellit. Alios enim per superbiam, alios per auaritiam, alios per luxuriam, atque alios aliis modis uulnerat, et occidit. Accidit autem, ut sacerdos quidam descenderet eadem uia, et uiso illo, preteriuit. Quis est enim iste sacerdos, nisi Aaron cum filiis suis, totusque ille ordo sacerdotalis, quos pro ceteris orare Dominus iusserat? Iste autem eadem uia descendebat, quia et ipse morti et corruptioni subditus erat. Unde, uiso illo, preteriuit, quia eum liberare non potuit. Similiter et Leuita, cum esset secus locum, et uideret eum, pertransiit. Leuita enim non solum Moyses, sed et tota tribus leuitica intelligitur. Quamuis enim soli filii Aaron  sacerdotio fungerentur, tota tamen tribus Leui orationibus instabat, quoniam de decimis, et eleemosynis uiuebat. Pertransiit igitur et Leuita, quia neque isti genus humanum a mortis periculo eripere potuerunt. Samaritanus autem quidam iter faciens uenit secus eum, et uidens eum, misericordia motus est. Seipsum enim Samaritanum Dominus dicit, quod nomen inimici sui Iudei ei imposuerunt, dicentes: »Nonne bene dicimus nos, quia Samaritanus es tu, et demonium habes?«  Samaritanus tamen interpretatur custos. Quo nomine ille quidem dignus est, cui per prophetam dicitur: »Custos quid de nocte, custos quid de nocte?«  Et Psalmista: »Nisi Dominus custodierit ciuitatem, in uanum uigilant, qui custodiunt eam  .« Hic autem iter faciens, et sicut ceteri homines ad finem tendens, sua misericordia hominem liberauit, et suo sanguine redemit. Unde et subditur: Et appropinquans alligauit uulnera eius, infundens oleum et uinum. Qua in re nos Dominus docuit qualiter infirmis ad penitentiam uenientibus mederi debeamus. uulnera enim ligamus, quando a peccato peccatorem cessare iubemus. Quanto enim tempore in peccato homo perseuerat, tanto tempore uulnera soluta et aperta habet. Oleum autem infundimus  , quando misericorditer consolando  indulgentiam peccatori promittimus. Infundimus insuper et uinum, quando aspere redarguendo, ieiunare, et carnem macerare iubemus. Non sit igitur sine uino oleum, neque oleum sine uino. Unde Apostolus: »Argue, inquit, obsecra, insta, opportune, importune .« Obsecrando enim oleum, et increpando uulneribus uinum infundimus. Et imponens illum in iumentum suum, duxit in stabulum, et curam eius egit. Iumentum Christi eius humanitas est. Hoc enim ferimur: hoc ad stabulum, et ad Ecclesiam ducimur. De quo ipse »Ut iumentum, inquit, factus sum apud te .« Et propheta: »uere labores nostros ipse tulit, et dolores nostros ipse portauit .« Christi enim humanitas nos docuit, nos redemit,  nos in unam fidem, et in unam Ecclesiam collegit. Ibi curam nostri agit, ibi nos quotidie sanat, et alit. Et altera die protulit duos denarios, et dedit stabulario, et ait: Curam illius habe, et quodcunque supererogaueris, ego, cum rediero, reddam tibi. Duo namque dies, duo tempora sunt. Primus dies ab Adam usque ad Christum. Secundus usque ad finem seculi  . Hoc igitur secundo die, id est, postquam Dominus in mundum uenit, duos denarios protulit, eosque stabulario dedit. Duo namque denarii, duo sunt testamenta  . Primo utique unus 177 tantum denarius dabatur, quia alter denarius nondum compositus erat. Nunc autem duo denarii dantur, qui cunctis languentibus, et ad Ecclesiam uenientibus ad omnem expensam sufficere possunt.  Stabulum enim Ecclesia est. Unde et in stabulo Dominus natus est. Stabularius, episcopus. Ipse enim stabulum custodit, Ecclesiam regit, et Dei animalia diuini eloquii pabulo reficit. Bonus stabularius beatus Paulus  , qui et duos denarios sibi a Domino commissos fideliter distribuit, et magnum aliquid de suo supererogauit. Ait enim  : »De uirginibus autem preceptum Domini non habeo, consilium autem do .« Audiamus igitur hoc consilium, quod supererogando Apostolus  dat: »Existimo, inquit, hoc bonum esse propter instantem necessitatem, quoniam bonum est homini sic esse. Alligatus es uxori? noli querere solutionem. Solutus es ab uxore? noli querere uxorem. Si autem acceperis uxorem, non peccasti, et si nupserit uirgo, non peccabit .« Hoc enim Apostolus supererogauit. Hoc in duobus denariis non accepit. Supererogauit autem et multa alia. Cum enim ei de Euangelio uiuere liceret, de Euangelio tamen uiuere nolebat, sed laborem labori supererogabat. Possumus autem per hanc supererogationem, ipsam quoque boni operationem intelligere. Quod enim testamentorum uerba exponit, denarios expendit. Qui uero agit, quod exponit, etiam super denarios aliquid erogat. Cuius erogationis mercedem  Dominus se tunc redditurum esse promittit, quando ad iudicium reuertetur. Sequitur: Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi iehsu: uade, et tu fac similiter. Ille enim proximus est tibi, cui miserendo appropinquas. Qui uero nulli miseretur, nullum proximum habet. Magna est igitur misericordia, que ignotis etiam, et extraneis nos proximos facit. Magna est misericordia, per quam uita possidetur eterna  .

XXII. Intrauit iehsu in quoddam castellum, et mulier quedam, Martha nomine, excepit illum in domum suam. Et huic erat soror nomine Maria, que etiam sedens secus pedes Domini, audiebat uerbumillius  Omnia opera Saluatoris nostri plena sunt sacramentis.  Quidquid ubique agit, agitur significatione. Quod enim tunc temporis in quodam castello corporaliter egit, quotidie in sancta Ecclesia agit. Ecclesia castellum est  , et non qualecunque, sed forte, et insuperabile, utpote super montem positum, muro circumdatum, turribus munitum, et angelorum exercitu, uirtutumque presidiis armatum. In hoc igitur castellum Dominus iehsu quotidie ingreditur. Hoc assidue uisitare non dedignatur. In hoc a Martha suscipitur, eius in domum inducitur. uideamus itaque,  quid significet Martha. uideamus, quid significet Maria. Utraque enim magnum aliquid significat. In his enim duabus Ecclesia tota consistit. Altera enim actiuam, altera contemplatiuam uitam significat  . Et actiuam quidem Martha: Maria uero contemplatiuam. Unde non Maria, sed Martha Christum in domum suscepisse dicitur. Maria enim non habet domum, quia uita contemplatiua omnem huius seculi spernit habere possessionem. Sufficit ei ad pedes Domini sedere; sufficit ei semper legere, et orare, et in Dei contemplatione uacare. Sufficit ei preterea uerbum Dei semper audire, et mentem potius, quam uentrem nutrire. Tales enim, prophete fuerunt, tales et apostoli, tales et multi alii, omnia relinquentes, mundum fugientes, Domino adherentes,  tanquam nichil habentes, et omnia possidentes. Hanc autem uitam non habent, nisi boni. Actiuam uero similiter habent et mali, et boni. Inde enim et actiua dicitur, quia semper in actu est, semper in fatigatione, et labore est, et uix aliquando quiete esse potest. Sed nos de illa actiua non dicimus, que latrones exercet, tyrannos mouet, auaros sollicitat, adulteros inquietat, et omnes iniquos ad iniquitatis opera incitat. Sicut enim non loquimur de alia Martha, nisi de illa, que soror est Marie, ita non loquimur de alia uita actiua, nisi de illa cui proxima est contemplatiua. Illa enim actiua, que munda, et sine peccato est, contemplatiue proxima est. Quod enim Apostolus predicat, quod baptizat, quod manibus propriis laborat unde uiuat, quod discurrit per  ciuitates, quod ei sollicitudo est omnium Ecclesiarum, ad quam uitam, nisi ad actiuam, pertinet? Unde et hic de Martha dicitur, quia satagebat circa frequens ministerium. uidemus enim 178 usque hodie Ecclesiarum prepositos, et ministros sollicite discurrere, laborare, estuare, et multis modis fratrum necessitatibus insudare, ut eos quoque non immerito circa frequens ministerium satagere dicamus. Quamuis igitur contemplatiua melior sit, quam actiua, quia sine sollicitudine est, et nunquam fallit, actiua tamen tam necessaria est, ut ipsa quoque contemplatiua in hac uita sine ea esse non possit  . Altera igitur indiget altera. Hec enim orat, illa laborat. Altera mentem, et altera uentrem replet. Unde Apostolus: »Si nos, inquit, uobis spiritualia  seminauimus, non magnum est, si carnalia uestra metamus .« Qui enim sic seminat, ad superne felicitatis contemplationem mentes audientium eleuat. Dicatur ergo: Martha autem  satagebat circa frequens ministerium. Que stetit, et ait: Domine, non est tibi cure, quod soror mea reliquit me solam ministrare? Dic ergo illi, ut me adiuuet. Sepe enim stat actiua, et, si dici potest, inuidet contemplatiue. Qui igitur soli contemplationi uacare desiderat, solitariam uitam eligat, ne dum in conuentu multorum a contemplatione surgere non uult, ceteros stare faciat, et opus cunctis necessarium impediat. Quamuis enim Marie partem laudat, in Ecclesiis tamen, et multorum congregationibus plus Martha, quam Maria utilis est. Martha omnibus: Maria proficit sibi. Illa sollicita: ista quieta. Unde et Dominus respondens ait: Martha, Martha, sollicita es, et turbaris erga plurima. Porro unum est necessarium. Sed quid unum? uis audire,  quid? Maria optimam partem elegit, que non auferetur ab ea. Illud igitur necessarium est, quod non auferetur, et eternum est. uerumtamen neque Martham sollicitudinem cessare Dominus iussit, neque Mariam eam non adiuuare precepit. Ostendit autem eis, quid necessarium sit, et ad quem finem utriusque intentio tendere debeat. Bona est enim omnibus Ecclesiarum sollicitudo, quam se Apostolus quoque habuisse dicit; sed non illa, que ab eterne dulcedinis contemplatione mentem penitus extorqueat. Frustra enim sollicitus est, qui non pro amore Dei, sed pro uana gloria et lucro temporali, et huius seculi dignitatibus sollicitus est. De talibus enim Dominus ait: »Quia receperunt mercedem suam .« Bene uero sollicito quid dicitur:  »Euge, serue bone, et fidelis, quia super pauca fuisti fidelis, supra multa te constituam; intra in gaudium Domini tui .« Bona est ergo sollicitudo Marthe, si tamen non mundo, sed Domino ministret. Debet autem Maria aliquando surgere, et sororem sollicitam adiuuare. Surgens autem uideat, ne assuete contemplationis penitus obliuiscatur; ne forte, dum aliis prodesse desiderat, sui ipsius detrimentum faciat. Cum enim uiri religiosi solitarii, et quieti, diuine contemplationi dediti, multorum precibus ecclesiastica regimina suscipiunt, tunc utique surgit, et sororem sollicitam Maria adiuuare uenit. Sic igitur fit, ut illa, que prius quieta, sterilis, et infecunda erat, iam laborare incipiat, multosque Deo filios pariat, et nutriat.  Hoc enim significauit Rachel, prius quidem sterilis, sorore eius fecunda, et multorum filiorum progenie gloriante. Sed postea ipsa quoque concepit, et filios parere cepit  .

XXIII. [CAP. XI.]  Et factum est, cum esset in loco orans, ut cessauit, dixit unus ex discipulis eius ad eum: Domine, doce nos orare, sicut Ioannes docuit discipulos suos. Et ait illi: Cum oratis, dicite: Pater, sanctificetur nomen tuum,adueniat regnum tuum, et cetera. Hec autem in Mattheo exposita sunt. Sed Lucas illam unam deprecationem pretermisit, qua dicitur: Fiat uoluntas tua sicut in celo, et in terra. Que quidem, si bene intelligatur, tota in illa continetur, que ait: Adueniat regnum tuum. Quid est enim, adueniat regnum tuum, nisi regnum quod in celis est, ueniat et fiat, et construatur in terris? Ut quia rex unus est, regnum quoque et hic, et ibi simile sit. Quod si fit, profecto erit uoluntas eius sicut in celo, et in terra.

XXIu. Et ait ad illos: Quis uestrum habebit amicum, et ibit ad illum media nocte, et dicet illi: Amice, commoda mihi tres panes, quoniam amicus meus uenit de uia ad me, et non habeo quod ponam ante illum;et ille de intus respondens dicat: Noli mihi molestus esse; iam ostium clausum est, et pueri mei mecum sunt in cubili, non possum surgere et dare tibi? Et ille, si perseuerauerit pulsans, dico uobis etsi non dabit illi surgens, eo quod amicus eius sit, propter improbitatem tamen 179 eius surget, et dabit ei quotquot habet necessarios  . His enim uerbis admonemur, ut spiritum sapientie, et intellectus ab eo queramus, a quo est omnis sapientia, et cum quo fuit semper, et est ante euum. Quatenus amicis nostris de uia uenientibus, et sanctarum Scripturarum panem petentibus,  cibum spiritualem apponere ualeamus. De hoc enim et Iacobus apostolus ait: »Si quis uestrum indiget sapientia, postulet a Deo, qui dat omnibus affluenter, et non improperat, et dabitur ei. Postulet autem in fide nichil hesitans .« Quando enim subiecti nostri nos de Scripturis interrogant, tunc amici nostri ueniunt de uia ad nos et tanto quidem de longiori uia, quanto longius sunt ab intelligentia. Oportet igitur nos habere quid eis apponamus, ut inde illorum mentes famelicas reficiamus. Quod si non habemus, surgamus media nocte. Hec enim nox, ignorantia est. Legamus, et Scripturas perscrutemur. Rogemus Dominum, ut nobis oculos mentis aperiat, et tres panes illos nobilissimos et pre cunctis deliciis suauissimos nobis  commodare dignetur  . Tres enim istos panes, legem, et prophetas, et Euangelia intelligimus. De quibus Moyses metaphorice ait: »Dominus de Sina  uenit, et de Seir ortus est, nobis apparuit de monte Pharan, et cum eo Sanctorum millia .« Tres isti montes, tres panes sunt, et tria modo dicta sanctarum Scripturarum uolumina. Sina enim legem significat, quia ibi lex data est. Seir prophetas, quia hispidus interpretatur. Prophete enim ualde hispidi, et asperi, et difficiles sunt. At uere mons Pharan, qui frugifer dicitur, Euangelia designat, cuius semina pre cunctis seminibus ubique gentium fructificasse cognouimus. uenit igitur Dominus de Sina, quia eius aduentus pluribus in locis in lege, id est in libris Moysi, annuntiatur, secundum illud: »Prophetam uobis suscitabit Dominus de fratribus uestris, tanquam me ipsum audietis .« Ortus est autem in Seir, quia eius  ortus, et natiuitas manifestissime in prophetis inuenitur. Unde Isaias: »Ecce uirgo concipiet, et pariet filium, et uocabitur nomen eius Emmanuel .« Apparuit autem de monte Pharan, quia eius natiuitas, passio, et resurrectio, quid egerit, et qualiter uixerit in Euangeliis declaratur. Hos igitur tres panes queramus, sine quibus anima non uiuit, qui cunctis esurientibus sufficere possunt. Queramus et non deficiamus, pulsemus et perseueremus, etiamsi ille amicus noster unicuique nostrum dixerit: Noli mihi molestus esse: iam ostium clausum est, et pueri mei mecum sunt in cubili: non possum surgere, et dare tibi. Hoc enim amicus noster, id est Deus et Dominus noster, qui in tantum nos dilexit, ut mori pro nobis non dubitaret, hoc ipse nobis non dicit,  dicere tamen uidetur, cum post multum laborem, post multas preces, post multum intelligendi desiderium non exaudit. Quid enim sic orat, sicut sancta desideria? Nisi enim desiderium oraret, Psalmista non diceret: »Desiderium pauperum exaudiuit Dominus .« Tunc igitur bene oramus, quando bonum aliquod desideramus? Nemo autem est qui sacras Scripturas intelligere non desideret. Nemo igitur est qui pro his panibus non oret. Sed quia Dominus iam celos ascendit, et ostium clausit, id est a predicatione quieuit; quia iam pueros suos, sanctos uidelicet apostolos, in eterne quietis cubiculum secum collegit  , iam ad nos docendum neque ipse, neque illi huc ulterius corporaliter redire possunt. Et hoc est quod ait: Noli mihi molestus  esse, iam ostium clausum est, et pueri mei mecum sunt in cubili, non possum surgere, et dare tibi. Nos tamen ab hac molestia, ab hac importunitate.  et ab hac uiolentia non cessemus. Ipse enim Dominus ait: »Regnum celorum uim patitur, et uiolenti diripiunt illud .« Bona est igitur hec uiolentia, bona est hec molestia, et improbitas, et in tantum bona, ut panes, quos nobis Dominus pro ipsa amicitia dare non uult, propter improbitatem tamen surgens det nobis ad sufficientiam et necessitatem. Hoc est enim quod ait: Et ille, si perseuerauerit pulsans, dico uobis, etsi non dabit illi surgens, eo quod amicus eius sit, propter improbitatem tamen eius surgens dabit ei quotquot habet necessarios. Unde adhuc subditur: Et ego dico uobis: Petite et dabitur uobis; querite, et inuenietis; pulsate, et aperietur uobis. Omnis enim, qui petit, accipit; et qui querit, inuenit; et pulsanti aperietur. Hac  enim tanta uerborum 180 inculcatione manifeste Dominus ostendit, quam sollicitos, molestos, importunos, uiolentos et improbos ad petendum nos esse uelit. Unde et quidam ait: Labor improbus omnia uincit  . Hec autem, et cetera, que in hoc Euangelio sequuntur, in Mattheo exposita sunt.

XXu. ue uobis, qui edificatis monumenta prophetarum;sed non ideo, quia monumenta prophetarum edificatis, imo quia mala intentione edificatis ea, et quia patres uestri occiderunt illos, id est, quia filii estis illorum qui prophetas occiderunt. Filii autem non natura tantum, sed imitatione. Quantum enim ad naturam, eorum filii ipsi quoque apostoli fuerunt. Imitatione autem unusquisque illius filius est, quem imitatur. Unde et  boni dicuntur filii Abrahe. Malis autem dicitur: »uos ex patre diabolo estis .« Profecto testificamini, quod consentitis operibus patrum uestrorum, quoniam quidem ipsi eos occiderunt, uos autem edificatis eorum sepulcra  . In hoc enim ostenditur eos non pietatis, uel reuerentie causa, prophetarum monumenta edificasse, sed potius memorie, uictorieque, et audacie patrum suorum: qui tales uidelicet fuerint, qui ipsos prophetas occidere non timuissent. Quatenus hoc omnes uidentes timerent, et nemo aduersum ciuitatem, et templum prophetare presumeret. Inde enim Dominus accusatur, quasi qui se templum Dei destruere posse  dixisset. Inde et aduersus beatum Stephanum falsi testes dicebant: »Homo iste non cessat loqui aduersus locum sanctum, et legem. Audiuimus enim eum dicentem, quoniam iehsu Nazarenus destruet locum istum .« Sed hec in Mattheo planiora sunt.

XXuI. [CAP. XII.] Dixit autem ei quidam de turba: Magister, dic fratri meo, ut diuidat mecum hereditatem.At ille dixit ei: Homo, quis me constituit iudicem, aut diuisorem super uos? Non enim ad hoc uenerat Dominus, ut agros diuideret, uel de possessionibus iudicaret, sed ut auaritiam arceret, patientiam admoneret, et mundi contemptum doceret  . Unde et alibi ait: »Noli resistere malo. Sed si quis te percusserit in dextram maxillam, prebe illi et alteram; et qui uult tecum in iudicio contendere,  et tunicam tuam tollere, remitte ei et pallium; dixitque ad illos: uidete, et cauete ab omni auaritia, quia non in abundantia cuiusquam uita eius est ex his, que possidet .« His enim uerbis et eum, qui iniuriam faciebat, et eum qui patiebatur, ad equitatem et patientiam prouocabat. Siquidem non in abundantia uita hominis est, omnesque diuitie simul cum ipsa uita, breui tempore possidentur. Dixit autem et similitudinem ad illos dicens: Hominis cuiusdam diuitis uberes fructus ager attulit, et cogitabat intra se dicens: Quid faciam, quia non habeo, quo congregem fructus meos? Et dixit: Hoc faciam, destruam horrea mea, et maiora faciam, et illuc congregabo omnia, que nata sunt mihi, et bona mea, et dicam anime mee: Anima, habes multa  bona posita in annos plurimos: requiesce, comede, bibe, et epulare. Dixit autem illi Dominus: Stulte, hac nocte animam tuam repetent a te. Que autem parasti, cuius erunt? Sic est, qui sibi thesaurizat, et non est in Deum diues. Quam pulchra similitudo, et auaris, et cupidis necessaria! Quis enim hec intelligens, in diuitiis spem suam ponet, cum et diuitie tam facile amittantur, et homo tam subito moriatur  ? Sic, inquit, fiet omni homini, qui sibi thesaurizat, et non est in Deum diues. Thesaurizat enim, et ignorat cui congregabit ea. Diues enim est in Deum, qui omnem spem suam non in diuitias ponit, sed in Deum.



181 PARS SECUNDA


XXuII.  Sint lumbi uestri precincti, et lucerne ardentes:et uos similes hominibus exspectantes dominum suum, quando reuertatur ad nuptias, ut cum uenerit, et pulsauerit, confestim aperiant ei  . Quod enim lumbos precingere nos Dominus precipit, castitatis gloriam et obseruantiam commendat. In lumbis enim luxuria dominatur. Unde et diabolo dicitur: »uirtus eius in lumbis eius, et fortitudo illius in umbilico uentris eius .« De Ecclesia quoque dicitur: »Accinxit fortitudine lumbos suos, et roborauit brachium suum .« Itemque: »Syndonem fecit, et uendidit, et cingulum tradidit Chananeo .« Inde est, quod sacerdotes in lege balteos et feminalia habere iubentur , sine quibus ad  altare non accedant, neque tabernaculum ingrediantur. His igitur, et similibus comprobatur, quantum Deo placeat obseruantia castitatis. Sequitur: Et lucerne ardentes in manibus uestris. Ardent enim lucerne nostre, si bene circumquaque fulgeant, aliosque illuminent et doctrina, et opera nostra. Unde et Dominus ait: »Sic luceat lux uestra coram hominibus, ut uidentes opera uestra bona glorificent Patrem uestrum, qui in celis est .« Illorum enim lucerne exstincte sunt, qui neque doctrina, neque operatione alios illuminant  . Debemus autem similes esse hominibus dominura suum exspectantibus, quando ad nuptias reuertatur, ne nos imparatos et dormientes inueniat. dominus enim noster tunc ad nuptias reuertetur, quando  sponsam suam, matrem nostram, sanctam uidelicet Ecclesiam, omni corruptione liberam castis complexibus in eterne felicitatis thalamum introducet  . uenit autem et nunc ad nuptias per singulos dies, quando sanctorum animas, que et ipse illius sponse, sunt, ad se uocat, et secum in eterne beatitudinis cubiculum collocat  . Quotidie igitur Saluator noster nuptias facit. Quotidie ad se uenientibus sanctorum animabus delicias summi boni,  et ineffabiles dulcedinis epulas ministrat. Unde et subditur: Beati serui illi quos, cum uenerit dominus, inuenerit uigilantes. Amen dico uobis, quod precinget se, et faciet illos discumbere, et transiens ministrabit illis. De his enim uigiliis Apostolus ait: »uigilate, iusti, et nolite peccare .« Itemque: »uigilate et orate, state in fide, uiriliter agite, confortamini in Domino, omnia uestra in caritate fiant .« Qui enim sic uigilant, beati erunt. Hos faciet Dominus secum discumbere, et per eos transiens ministrabit eis. Unde et discipulos suos consolans ait: uos estis, qui permansistis mecum in tentationibus meis, et ego dispono uobis, sicut disposuit mihi Pater meus, regnum, ut edatis et bibatis super mensam meam in regno meo. In eo uero,  quod ait, quia precinget se, et quia transiens ministrabit illis, quo affectu, quo amore, quibus caritatis uisceribus eos suscipiat, et in gloriam illis preparatam inducat, manifestissime ostendit  . Non enim hoc ad litteram intelligi debet, sed in exteriori apparatu cordis intentio declaratur. Et si uenerit in secunda uigilia, et si in tertia uigilia uenerit, et ita inuenerit, beati sunt serui illi. Tres enim uigilie, tria tempora sunt, ante legem, et sub lege, et sub gratia  . Quoniam enim in prima uigilia, neque per legem, neque per prophetas mundum Dominus uisitauit, ideo nichil hic de prima uigilia dicitur. In secunda autem uigilia non solum per legem, et prophetas, uerumtamen per se ipsum mundum uisitare dignatus est. Unde Apostolus ait: »Multifariam,  multisque modis olim Deus loquens patribus in prophetis, nouissime diebus istis locutus est nobis in Filio .« Tertia autem uigilia hec est, in qua non solum uenire, uerum etiam se semper adesse testatur, dicens: »Ecce uobiscum sum omnibus diebus usque ad 182 consummationem seculi secul .« Sequitur: Hoc autem scitote, quia si sciret paterfamilias, qua hora fur ueniret, uigilaret utique, et non sineret perfodi domum suam.  Quia igitur nescit, quia dormiens negligit, sepe domus perfoditur, et quidquid in ea melius est, fit rapina latronum. uos autem estote parati, estote solliciti, et quia unam illam horam nescitis, omnibus horis uigilate, ne in illa una hora incauti et dormientes inueniamini. Et hoc est quod ait: Ideo et uos estote parati, quia qua hora non putatis, filius hominis ueniet. Ait autem ei Petrus: Domine, ad nos dicis hanc parabolam, an et ad omnes? His enim uerbis intelligere possumus, quedam specialiter ad discipulos, quedam generaliter ad omnes Dominum dixisse; qualia sunt: »Nolite cogitare de crastino ;« et: »Nolite solliciti esse anime uestre, quid manducetis, neque corpori, quid induamini ,« et multa alia. Dixit autem  Dominus: Quis putas est fidelis dispensator, et prudens, quem constituit Dominus supra familiam suam, ut det illis in tempore tritici mensuram? Beatus ille seruus, quem, cum uenerit Dominus, inuenerit ita facientem. Constat igitur, quod non solis apostolis, sed et ceteris Ecclesie ministris, et dispensatoribus, episcopis uidelicet et sacerdotibus, ista dicantur  . Hos enim constituit Dominus super familiam suam. Hos constituit super Ecclesiam, et domum suam, ut eam regerent, eam docerent, ei necessaria ministrarent, et tritici mensuram pro tempore darent. Hoc enim triticum, doctrina Euangelica intelligitur: quam non solum ad mensuram, sed et suo tempore dare oportet. Non enim omne tempus aptum est doctrine, nec equaliter omnibus, nec  omnia omnibus predicare conuenit  . Fidelis igitur dispensator, et prudens diligentissime considerare debet, quando, et quid, et quantum unicuique tribuat. Unde et in lege quibusdam sacrificiis solis sacerdotibus, quibusdam et aliis uesci licitum erat. Locus quoque, et tempora erant constituta, in quibus ea offerre licebat. Beatus igitur ille seruus, quem, cum uenerit Dominus, inuenerit ita facientem. Unde autem sit beatus, audiamus: uere dico uobis, quia supra omnia, que possidet, constituet illum. Supra omnia quidem unusquisque constituitur, quia omnia ei obediunt, eiusque omnia faciunt uoluntatem.  Tanta enim ibi concordia erit, ut unusquisque quasi maior ueneretur ab omnibus, et quasi minor ueneretur omnes. Non est igitur inconueniens, ut unusquisque ibi super omnia constituatur  .

XXuIII. Ignem ueni mittere in terram, et quid uolo, nisi ut accendatur?Hoc autem exponit: Baptismo autem habeo baptizare, et quomodo coarctor, usque dum perficiatur? De hoc enim igne, et de baptismo Ioannes Baptista sic ait: »Qui autem uenit post me, fortior me est, et ipse uos baptizabit in Spiritu sancto, et igne .« ueniens igitur Dominus ignem sancti Spiritus misit in terram, accendit, et illuminauit corda fidelium, baptizauit, et mundauit, suoque nos a peccatis nostris sanguine lauit  . Hoc autem quo desiderio egerit, ex eo  manifestatur, quod se coarctari dicit, usque dum perficiatur: Putatis, quod pacem ueni dare in terra? Non, dico uobis, sed separationem. Non solum, inquit, accendere, uerum etiam a se diuidere, et separare, terram ueni. Erunt enim ex hoc quinque in domo in una diuisi, tres in duos, et duo in tres diuidentur. Pater scilicet in filium, et filius in patrem suum. Mater in filiam, et filia in matrem. Socrus in nurum suam, et nurus in socrum suam. Sex enim isti esse uidentur; sed non sunt nisi quinque; quia mater, et socrus una, eademque persona est  . Et in primitiua quidem Ecclesia sepe factum est, ut omnes hi quinque in una domo manentes, tres ex eis contra duos, et duo contra 183 tres diuiderentur, aliis Christi fidem defendentibus,  atque aliis impugnantibus.

XXIX. [CAP. XIII.] Aderant autem quidam ipso in tempore nuntiantes illi de Galileis, quorum sanguinem Pilatus miscuit cum sacrificiis eorum.Et respondens dixit illis: Putatis, quod hi Galilei pre omnibus Galileis peccatores fuerunt, quia talia passi sunt? Non, dico uobis; sed nisi penitentiam habueritis, omnes similiter peribitis. Et sicut illi decem et octo, supra quos cecidit turris in Siloa, et occidit eos; putatis quia et ipsi debitores fuerunt preter omnes homines habitantes in Ierusalem? Non, dico uobis; sed si non penitentiam habueritis, omnes similiter peribitis.  Horum enim historias nos non habemus  . Intelligere tamen oportet, aliquos Galileos sacrificantes, Pilatum inter ipsa sua sacrificia occidisse, et sic eorum sanguinem ipsis eorum sacrificiis miscuisse. Similiter autem turrem aliquam in Siloa cecidisse, suoque casu hos, quos modo Dominus dixit, homines oppressisse. Putabant autem, ut fieri solet, eos pre ceteris nequiores esse, quia eos tam mirabiliter periisse contigit. Sed non est ita. Mors enim, qualiscunque sit, nec iustum damnat, nec peccatorem iustificat. Quod autem ait: Nisi penitentiam habueritis, omnes similiter peribitis, non de corporis, sed de anime morte, intelligere conuenit. Non enim inter sacrificia, uel turris ruina pereunt omnes, qui penitentiam negligunt.

XXX. Dicebat autem hanc similitudinem: Arborem fici habebat quidam plantatam in uinea sua, et uenit querens fructum in illa, et non inuenit.Dixit autem ad cultorem uinee: Ecce anni tres, ex quo uenio querens fructum in ficulnea hac, et non inuenio. Succide ergo illam: ut quid etiam terram occupat  ? In hac enim similitudine, quanta sit Dei patientia, quanta sit et hominis negligentia manifestatur. Dei enim ager et uinea, mundus dicitur, cuius arbores, et uites, homines sunt, et alie quidem fructuose, alie uero infructuose. Huius autem uinee cultores, episcopi sunt, et sacerdotes. Tres autem anni, tria tempora sunt, ante legem, sub lege  , et sub gratia. Toties enim ad uineam suam Dominus uenit, toties in eius arboribus fructum  querit, quoties homines respicere et uisitare dignatur. Est igitur ficulnea infructuosa, humana natura secundum partem malorum, id est unusquisque iniquus et infidelis. Per tres igitur annos ad hanc ficulneam Dominus uenit, et fructum in ea non inuenit; quoniam tales arbores neque ante legem, neque sub lege, neque sub gratia in hac uinea defuerunt; sepe enim plus ficulneis infructuosis, quam arboribus fructiferis hec mundi uinea abundare uidetur. Pauci enim sunt boni ad malorum comparationem. »Multi enim sunt uocati, ut Dominus ait, pauci uero electi .« Sequitur: Succide ergo illam. Quia, inquit, infructuosa est, quia inutilis est, quia boni operis fructum non reddit, succide illam.  »Omnis enim arbor, que non facit fructum bonum,  excidetur, et in ignem mittetur .« Ut quid etiam terram occupat? Tales enim arbores inutiliter terram occupant, ceterisque impedimentum faciunt, et earum umbra nociua cetere arbores circumposite corrumpuntur: uua enim, ut dici solet, ab uua trahit liuorem, et una ouis morbida totum gregem dissipat, et modicum fermentum totam massam corrumpit; et: »Qui tetigerit picem, inquinabitur ab ea .« At ille respondens dixit illi: Domine, dimitte illam et hoc anno, usque dum fodiam circa illam, et mittam stercora, et siquidem fecerit fructum: sin autem in futurum succi les eam. Sic autem et Samuel pro arbore infructuosa, ne succideretur, orabat lugens Saulem cunctis diebus . Fodit enim episcopus circa ficulneam,  quando peccatoris facta, omnemque eius uitam, et prauitatem per illius confessionem diligentissime inuestigat. Deinde uero et circa illam stercora mittit, dum illius peccata quam turpia, quam inhonesta, et fetida fuerint ostendit  . Stercora enim circa ficulneam posuerat Apostolus, qui dicebat: »Quem ergo fructum habuistis tunc, in quibus nunc erubescitis?«  Unde et Dauid, horum stercorum fetorem sentiens, ait: »Putruerunt, et corrupte sunt cicatrices mee, 184 a facie insipientie mee .« Neque enim aliter peccator sanari potest, nisi prius suorum uulnerum fetorem sentiat, et sentiendo abhorreat. Erat autem docens in Synagoga eorum sabbatis, et ecce mulier, que habebat spiritum infirmitatis  annis decem et octo, et erat inclinata, nec omnino poterat sursum aspicere. Quam cum uidisset iehsu, uocauit eam ad se, et ait illi: Mulier, dimissa es ab infirmitate tua; et imposuit illi manum et confestim erecta est, et glorificabat Deum. Hoc enim, quod in muliere curua Dominus egit, expositio eorum est, que de ficulnea infructuosa dicta sunt. Unum enim, idemque significat et mulier curua, et ficulnea infructuosa. Ille enim homo curuus est, qui terrenis uoluptatibus deditus, sola terrena et transitoria diligit, ad celestia contemplanda mentis oculos non erigit, et eterne felicitatis diuitias non requirit  . Hunc autem si Dominus tangat, et sue misericordie manum super eum ponat, statim  erigitur, et terrenorum oblitus, celestia contemplatur.  Respondens autem archisynagogus, indignans, quia Sabbato curasset iehsu, dicebat turbe: sex dies sunt, in quibus oportet operari. In his ergo uenite, et curamini, et non in die Sabbati. Male enim archisynagogus legem intelligebat, qui pietatis et misericordie opera in Sabbato fieri nolebat. Lex enim non liberale opus in Sabbato, sed seruile fieri prohibuit. Bonum enim opus omni die fieri licet  ; malum autem nullo. Respondit autem ad illum Dominus, et dixit: Hypocrita, unusquisque uestrum in sabbato non soluit bouem suum, aut asinum a presepio, et ducit adaquare? Si, inquit, in sabbato operari non licet, cur ergo uos in sabbato bouem et asinum ad potum ducitis? Hoc enim opus seruile est, quod si ad litteram intelligatur, omnimodo in Sabbato  lege fieri prohibetur. Merito igitur hypocrita uocatur, qui non in his, quibus debet, sed in his, quibus non debet, Sabbatum ueneratur, mala consentiens, et bona reprehendens. uobis, inquit, hypocrite, uobis bouem, et asinum in sabbato a presepio soluere, et adaquare licet; mihi autem hanc filiam Abrahe, quam alligauit satanas ecce decem et octo annis, a uinculo isto soluere non licuit? Quod enim ualet in minori, ualet et in maiori. Quod si etiam in minori non ualuisset, in maiori tamen reprehendi non potuisset. Quis enim reprehendat, quod Dominus agit? Id ipsum autem per hos decem et octo annos, et per tres annos superius positos significatur. Tunc enim sex, id est sexies tres, decem et octo fiunt. Ponamus agitur sex annos ante  legem, sex sub lege, et sub gratia sex, et erunt decem et octo  . In his enim omnibus, nec ficulnea infructuosa defuit, nec mulier curua, quam sanaret iehsu. Hanc autem mulierem, quia Satanas eam alligasse dicitur, propter peccata sua hanc egritudinem incurrisse intelligere possumus sicut et ille, cui Dominus ait: »uade, et iam noli peccare, ne deterius tibi aliquid contingat .« Et cum hec diceret, erubescebant omnes aduersarii eius, et omnis populus gaudebat in uniuersis que gloriose fiebunt ab eo. Et illi quidem erubescebant,  quia se uictos esse uidebant: isti uero gaudebant, quia et in uerbis, et in miraculis Christi uirtutem, et gloriam cognoscebant  .

XXXI. In ipsa aie accesserunt quidam Phariseorum dicentes illi: Exi, et uade hinc, quia Herodes uult te occidere.Et ait illis: Dicite uulpi illi: Ecce eiicio demonia, et sanitates perficio, hodie, et cras; et tertia die consummor. uerumtamen oportet me hodie, et cras, et sequenti ambulare, quia non capit prophetam perire extra Ierusalem. uulpis enim callidissimum animal est, quod semper innocuis auibus insidiatur. Unde et non immerito Herodes, uulpis uocatur, qui et Ioannem Baptistam interfecerat, et Christum Dominum nostrum occidere conabatur. Ecce, inquit, eiicio demonia, que ipso Herode ualde  fortiora, et potentiora sunt, et sanitates perficio, quod utrumque uirtutis et potentie signum est. In mea igitur esse potestate, et uiuere, et mori manifestum est. Sed quid per cras, nisi omne futurum tempus intelligitur? Tertia autem die consummatus est Dominus quia die resurrectionis, que tertia est a die passionis, 185 decorem induit, induit Dominus fortitudinem et precinxit se uirtute, ut totus integer, et consummatus nichil ulterius in se diminutionis et mutabilitatis sentiret, nullisque, ut prius, passionibus subiaceret. Quoniam autem ait: Et tertia die consummor, ne aliquis fortasse eum putaret statim die tertia moriturum, addidit dicens: uerumtamen oportet me hodie, et cras, et sequenti ambulare. Unde manifestum est, non diem alteram, sed potius  futurum tempus, cras indeterminate significare  . Sequitur: Quia non capit prophetam perire extra Ierusalem. Hoc autem non de omni, sed in illo propheta dicit, de quo et alibi ait: »Non est propheta sine honore, nisi in patria sua ,« se ipsum uidelicet prophetam uocans. Hunc autem non capit, non suscipit, non consentit Dei prouidentia, Dei dispositio, et sermo prophetarum, perire, et mori extra Ierusalem. Sic enim ante tempora prefinitum et dispositum fuerat, neque aliter fieri possibile erat, sed tantum in Ierusalem, et non alibi eum  occidi oportebat. Frustra igitur eum occidere nititur Herodes, quia et tempus, et dies, et locus, ubi, et quando Dominus occidatur, disposita sunt, et mutari non possunt.

XXXII. [CAP. XIu.] Et factum est, dum intraret in domum cuiusdam principis Phariseorum sabbato manducare panem, et ipsi obseruabant eum  .In eo enim, quod ad panem manducandum in domum principis Phariseorum Dominum intrasse euangelista scribit, eum solis necessariis contentum, et non deliciosis cibis inbiasse ostendit: presertim cum neque in ipsius principis domo aliud manducasse dicatur. In pane tamen, qui in omnibus cibis principatum tenet, omnia ciborum genera intelligere possumus. Unde et de Ecclesia dicitur: Quia »panem  otiosa non comedit .«  Et ipsi, inquit, obseruabant eum, id est, insidiabantur ei, ut uel in eius uerbis aliquid audirent, uel in eius actionibus aliquid uiderent, unde eum reprehendere et accusare potuissent  . Quorum, inquam, uoluntatem Dominus cognoscens, eisdem ipsis materiam dabat, in qua sue intentionis iniquitatem declararent. Hoc enim sequentia manifestant. Et ecce quidam hydropicus erat ante illum. Hec est enim materia, qua et Christi uirtus, et Phariseorum perfidia manifestetur. Et respondens iehsu ad legisperitos, et ad Phariseos, dicens: Si licet sabbato curare? At illi tacuerunt. Ipse uero apprehensum sanauit eum, ac dimisit. Respondens utique iehsu: sed cogitationibus respondit. Cogitabant enim Pharisei, et intra se  dicebant: Ecce hydropicus adest et sabbatum est: uideamus, quid ipse agat. His igitur cogitationibus respondens Dominus ait: Si licet sabbato curare? At illi utrobique timentes tacuerunt. Si enim dixissent, quia licet, iam non erat in quo eum reprehendere possent: si uero dixissent, quia non licet, timebant sibi, quia et ipsi multa in sabbatis operabantur. Tacuerunt igitur. Ipse uero sanauit eum, ac dimisit. Et quia iam ei insultare, et eum reprenhendere cogitabant, utpote qui contra legem fecisset, preoccupauit eos, et respondens dixit: Cuius uestrum asinus, aut bos in puteum cadet, et non continuo extrahet eum die sabbati? Et non poterant ad hec respondere illi. Quid enim responderent, qui  se tam euidenti syllogismo conclusos esse uidebant? Sed uideamus quid hydropicus iste significet; significat enim aliquid. Hydropisis enim, infirmitas  ab aqua dicitur. Hydropicus autem, quamuis aqua plenus sit, semper tamen sitiens, bibendo satiari non potest. Unde et non immerito auaros designat, qui, tanto plus habent, tanto plus habere desiderant. Neque uero habendo satiantur, quia insatiabilis amor  habendi, auaritia definitur. 186 Hos autem, si ad Christi conuiuium ueniant, et si ibi abstinentiam discant, ut quid appetere, et quid abiicere debeant, intelligant, sanat iehsu. Dicebat autem et ad inuitatos parabolam, intendens, quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco, ne forte honoratior te sit inuitatus ab illo, et ueniens is, qui te, et illum uocauit, dicat tibi: Da huic locum; et tunc incipias cum rubore nouissimum  locum tenere. Sed cum uocatus fueris, uade, et recumbe in nouissimo loco, et cum uenerit, qui te inuitauit, dicat tibi: Amice, ascende superius. Tunc erit tibi gloria coram discumbentibus. Hec autem subinferens exponit, dicens: Quia omnis qui se exaltat humiliabitur, et qui se humiliat exaltabitur. Inuitatus enim Dominus ad conuiuium, considerans, et intendens, quomodo digniores, et primos accubitus omnes eligerent, et quomodo singuli se ceteris anteferre et exaltare desiderarent, hanc eis parabolam dixit, que ad litteram quoque intellecta, cunctis honestatem diligentibus, et uerecundiam  timentibus ualde utilis et necessaria est. Dat enim et minoribus gratiam, et maioribus reuerentiam. Sed quia parabola dicitur, aliquid aliud preter litteram  significat. uideamus igitur, que sunt iste nuptie, qui sint et illi, qui ad nuptias inuitantur. Iste enim nuptie quotidie in Ecclesia fiunt. Quotidie Dominus nuptias facit, quia quotidie fideles animas sibi coniungit, aliis ad baptismum uenientibus, aliis hinc ad celestia regna migrantibus. Ad has enim nuptias omnes inuitati sumus, quicunque Christi fidem, et signaculum suscepimus. Hic illa mensa nobis apponitur, de qua dicitur: »Parasti in conspectu meo mensam aduersus eos qui tribulant me .« Hic panes propositionis, hic uitulus saginatus, hic agnus, qui tollit peccata mundi, hic panis uiuus, qui de celo descendit, hic calix noui testamenti apponitur nobis hic, Euangelia et apostolorum  Epistole, hic Moysis et prophetarum libri, quasi quedam fercula deliciis omnibus referta apponuntur nobis. Quid igitur amplius querimus?  Quid primos accubitus eligimus? Ubicunque enim sedemus, omnibus abundamus, et nichilo indigemus. uerumtamen quicunque es qui primos hic accubitus queris, uade, et recumbe in nouissimo loco. Non te superbia eleuet, non scientia inflet, non nobilitas extollat; sed quanto maior es, humilia te in omnibus et coram Deo inuenies gratiam, ut suo tempore dicatur tibi: Amice, ascende superius: et tunc erit tibi gloria coram simul discumbentibus  . In nouissimo quidem loco, quantum ad se, recumbebat Moyses, quem cum Dominus ad locum superiorem inuitasset, et ad filios Isrel mittere uoluisset, respondit: »Obsecro, Domine, mitte quem missurus es; non enim sum eloquens ;« neque tanti, ac si dicat, officii dignus. Saul quoque, cum  humilis esset in oculis suis, rex a Domino constitutus est. Sic et Ieremias in primum locum ascendere timens, dicebat: »A, a, a, Domine Deus, ecce nescio loqui, quia puer ego sum .« Primus igitur accubitus primus in Ecclesia locus, non ambitione, sed humilitate, non nummis  , sed uirtutibus querendus est. Ad hunc igitur et pueri, et loqui nescientes, adhuc indocti, et indisciplinati ascendere timeant, ne forte dicatur eis: Da huic locum, et tunc incipias cum robore nouissimum locum tenere. Omnis enim qui se exaltat humiliabitur, et qui se humiliat exaltabitur  .

XXXIII. Homo quidam fecit cenam magnam, et uocauit multos  Hic enim homo ipse est, qui hec loquitur, iehsu Christus Dominus noster  .  Magna autem eius cena hec Euangelia sunt, que ipse nobis preparauit. Que et nos quotidie legimus, legendo comedimus, et mentem reficimus. Magna quidem est hec cena, cunctisque deliciis plena, que omnia omnibus sufficienter ministrat. Ad hanc autem cenam uocauit Dominus multos, Iudeos scilicet et gentiles; sed Iudeos primum, deinde gentiles. Quia enim Iudei uenire noluerunt, gentiles uocati sunt. Unde et subditur: Et misit seruos suos hora cene dicere inuitatis ut uenirent, quia ian parata sunt omnia. Et ceperunt omnes simul excusare. Tunc enim primum seruos suos Dominus misit, quando  suis discipulis ait: »In uiam Gentium ne abieritis, et in ciuitates Samaritanorum ne intraueritis, sed potius ite ad oues que perierunt domus Isrel. Euntes 187 autem predicate dicentes, quia appropinquauit regnum celorum .« Hoc est enim quod hic dicitur: Quia iam parata sunt omnia »Mortuos suscitate, leprosos mundate, demones eiicite, que gratis accepistis, gratis date « Euntes igitur serui dixerunt inuitatis, ut uenirent. At illi ceperunt omnes simul excusare. Ad hanc enim cenam iam ante Christi incarnationem omnes Iudei inuitati fuerant. Ad hanc et patriarche, et prophete eos inuitauerant. Illi autem uenire noluerunt  , sed ceperunt omnes simul excusare, Primus dixit: uillam emi, et necesse habeo exire, et  ridere illam; rogo te, habe me excusatum. Et alter dixit: Iuga bouum emi quinque, et eo probare illa; rogo te, habe me excusatum. Et alius dixit: Uxorem duxi, et ideo non possum uenire. In illo enim qui uillam emit, auaritiam; in illo, qui emit quinque iuga bouum, falsam religionem; in illo uero, qui uxorem duxit, luxuriam, et carnis uoluptates cognoscimus  . Multos enim hec tria separant a regno Dei. uillam enim emit, qui huius mundi possessiones, diuitias, honores et dignitates querit. Ad hanc autem uillam ille exire, semperque eam uidere desiderat, qui in his multum delectatur, omnemque suam spem in eis ponit. Talibus autem si quando episcopi et sacerdotes meliora persuadeant, promittunt se facere quod eis precipitur, sed impedimenta obiiciunt,  excusationes obiiciunt, et ut ipsi pro eis Deum deprecentur, exorant. Hoc autem quid est aliud dicere, nisi rogo te, habe me excusatum? Quinque autem iuga boum, quinque sunt libri Moysis  . Hos autem Iudei emerunt, pro his circumcisi sunt, pro his decimas, et primitias, et sacrificia offerunt. Hos tamen nondum proliatos habent, quia nondum eos intelligunt. Si enim eos intellexissent, nulla esset excusatio, quin ad hanc cenam uenissent. Sed quia eos non intelligunt, dum eos uenerari se simulant, suam iustitiam querentes statuere, iustitie Dei non sunt subiecti. Ut enim  Apostolus ait: »Zelum Dei habent, sed non secundum scientiam .« His autem, etsi excusationem querant, excusatio tamen nulla erit. Sic enim ait Dominus  : Si non uenissem, et locutus eis non fuissem, peccatum non haberent. Illi uero uxorem ducunt, qui se luxurie, carnisque uoluptatibus per omnia subiiciunt. Inter quos illi computari non debent, quibus Apostolus ait: »Qui habent uxores, tanquam non habentes sint .« Et isti quidem excusari non querunt, quia solam hanc uitam diligentes, aliam pro nichilo ducunt. Et reuersus seruus nuntiauit hec domino suo. Unde Isaias: »Domine, quis credit auditui nostro? .« Tunc iratus paterfamilias dixit seruo suo: Exi cito in plateas, et uicos ciuitatis, et pauperes, ac debiles,  cecos, et claudos introduc huc. Quia enim Iudei ad cenam uenire, et credere noluerunt, ad gentes apostoli mittuntur. Unde Apostolus: »uobis, inquit, primum oportebat predicari uerbum Dei; sed quia repulistis illud, et indignos uos fecistis eterne uite, ecce conuertimur ad gentes .« Pauperes enim, debiles, ceci, et claudi erant gentiles, quia nec legis diuitias, nec uirtutum fortitudinem, nec scientie lumen habebant, nec in uia mandatorum Dei rectis pedibus incedebant  . Inuitati tamen ad conuiuium Christi, diuites et fortes facti sunt, et in terris illuminati, iam in uia non errant, sed recto tramite gradiuntur. Et ait seruus: Domine, factum est ut imperasti, et adhuc locus est. Iste enim locus tunc complebitur, quando hec uita  finietur. Adhuc enim quotidie mittuntur serui, adhuc ad cenam ueniunt fideles, aliis per baptismum, aliis per penitentiam festinantibus. Iam neque uie, neque sepes, neque locus ullus, siue abditus sit, siue manifestus, relictus est, ad quem Christi serui scrutandum non peruenerint. Qui igitur huic cene defuerint, non seruorum negligentie; sed sue hoc inobedientie deputent. Sequitur: Dico autem uobis, quod nemo uirorum illorum, 188 qui uocati sunt, gustabit cenam meam. Nemo enim illorum, qui uocati sunt, et uenire noluerunt, Christi cenam gustabit. Nemo  simul cum sanctis ad eterni conuiuii epulas intrabit.

XXXIu. Si quis uenit ad me, et non odit patrem suum, et matrem, et uxores, et filios, et fratres, et sorores, adhuc autem et animam suam;non potest meus esse discipulus; et qui non baiulat crucem suam, et uenit post me, non potest meus esse discipulus. Cum enim alibi Dominus dicat: »Diliges proximum tuum sicut te ipsum .« et non solum hoc, uerum et: »Diligite inimicos uestros, benefacite his qui oderunt uos ;« quid est quod modo dicit, ut patrem et matrem, uxores et filios, fratres et sorores, et ipsas animas nostras odio habeamus? Ioannes quoque apostolus ait: »Omnis, qui odit fratrem suum, homicida est .« Et Psalmista: »Qui enim diligit  iniquitatem, odit animam suam .« Concluditur ergo, ut soli iniqui, et homicide, Christi discipuli esse possint: siquidem illi soli sunt eius discipuli, qui et parentes suos, et se ipsos odio habent. Quod est inconueniens. Dicatur ergo: si pater, aut mater, uel aliquis propinquorum tuorum te a Christi fide seperare uoluerit, hunc fuge, hunc quasi hostem time, et quasi membrum Satane, odio habe. Unde et Mattheus manifestius ait: »Qui amat patrem, aut matrem plus quam me, non est me dignus .« Et alibi: »Si oculus tuus scandalizat te, erue eum, et proiice abs te  .« Animam autem pro uita posuit. uitam enim suam odio habent, qui pro iustitia, et Christi fide mori desiderant, et carnem suam cum uitiis et concupiscentiis  crucifigentes, nullas huius uite uoluptates sequuntur: isti quoque post Christum crucem suam baiulant, quia, omnibus derelictis, solam carnis mortificationem in corpore suo ferentes, toto cordis et mentis desiderio post eum uadunt. Sed ualde notandum est, quod ait: si quis hoc, uel illud non fecerit, non potest meus esse discipulus. Aliud enim est Christianum esse, aliud Christi discipulum esse. Septuaginta namque et duos discipulos Dominus elegit, preter eos, quos apostolos nominauit. Isti autem mundum spernentes, omnia relinquentes, Domino adherentes,  Christi discipuli specialiter dicti sunt. Horum nomen igitur, et locum illi tenent, qui eos in uita, et moribus imitantur. Unde et in conclusione huius Euangelii dicitur: Sic ergo omnis ex uobis, qui non renuntiat omnia, que possidet, non potest meus esse discipulus. Qui igitur Christi discipulus esse, et dici desiderat, sedeat prius, et computet, si discipulorum uitam tenere, patientiam habere, laborem sustinere, et simul cum eis turrim edificare, contra hostes pugnare, et cetera, que sequuntur, agere ualeat. Hoc est enim, quod ait: Quis enim ex uobis uolens turrem edificare, nonne prius sedens computat sumptus, qui necessarii sunt, si habeat ad perficiendum, ne posteaquam posuerit fundamentum, et non potuerit perficere, omnes qui uident, incipiant illudere ei, dicentes,  quia hic homo cepit edificare et non potuit consummare  ? Magnam enim turrem edificare incipit, qui mundi honores, diuitias, et dignitates contemnens, omnia relinquit et apostolorum uitam, et monachorum conuersationem promittit. Sed iste prius computare debet, quam arctam et laboriosam uitam ingrediatur, et quam magnum et difficile opus agere incipiat  . Debet etiam cogitare, si habeat sumptus, qui necessarii sunt ad perficiendum, id est, si humilitatem, patientiam, et obedientiam tenere, et custodire ualeat, sine quibus edificium edificari non potest. Si enim aliter egerit, et a bono proposito declinare ceperit, omnes incipient ei illudere dicentes, quia hic homo cepit edificare, et non potuit consummare. Sed quid ei cepisse profuit? Non enim,  qui ceperit, sed qui perseuerauerit, saluus erit. Sequitur: Aut quis rex iturus bellum committere aduersus alium regem, nonne prius sedens cogitat si possit cum decem millibus occurrere ei, qui cum uiginti millibus uenit ad se? Alioquin, 189 adhuc illo longe agente, legationem mittens rogat ea que pacis sunt. Hec autem similitudo eadem est, que superior. Nihil enim aliud his uerbis admonemur, nisi ne ultra uires nostras nos extendamus. Unde et Apostolus ait: »Qui se non continet, nubat; melius enim est nubere, quam uri. Unusquisque proprium donum habet ex Deo .« Probet igitur prius se ipsum homo, et sic ad altiora conscendat. Sit uidelicet seruus, qui non potest esse discipulus. Nec omnes episcopi, nec omnes sacerdotes, nec omnes  monachi. Quamuis enim, ut Apostolus ait: »Omnes unum corpus sumus in Christo; omnia tamen membra non eumdem actum habent .« Rex autem est unusquisque fidelis, qui se ipsum, et uirtutum exercitum, qui in eo est bene regere nouit. Hic autem aduersus alium regem bellum committit, per quem diabolum intelligimus. Quem quidem, etsi maiorem exercitum habeat, facile tamen superamus, si non in nostra, sed in Dei uirtute confidamus. Sed  sciendum est, quia fortius eos diabolus aggreditur, quod ad maiora, et Deo propinquiora festinare cognoscit. Unde scriptum est: »Fili, accedens ac seruitutem Dei, prepara animam tuam ad tentationem .« Ideo et eius esce electe dicuntur. Ideo et fiduciam habere dicitur, quod influat Iordanis in os eius. Ad hunc autem legationem mittere, et pacem cum eo facere, est eius tentationibus adquiescere. Et si quis prime tentationi homo succubuerit, adhuc eo longe agente, pacem facit. Multi enim sunt, qui cum eo pacem non faciunt, quamuis prope sit, et multo tempore eos uiolenter impugnet. Sicut igitur isti, de quibus modo diximus, neque turrem edificare, neque contra hostem pugnare ualent, nisi prius secum diligenter pertractent, si  sumptus ad edificandum, et uires ad pugnandum habeant, sic omnis, qui non renuntiat omnibus, que possidet, non potest Christi esse discipulus. Omnibus enim renuntiat, qui, quamuis aliqua possideat, omnia tamen, si necesse sit, pro Christi nomine amittere parui pendit. Nam ipsi quoque apostoli et uestimenta, et calceamenta qualiacunque habebant, quibus tamen iam renuntiauerant, quoniam, si necesse esset, ea simul cum ipsa uita perdere non timebant  .

XXXu. [CAP. Xu.] Erant autem appropinquantes ei publicani, et peccatores, ut audirent illum. Et murmurabant Pharisei, et Scribe, dicentes, quia hic peccatores recipit, et manducat cum illis.Apostolus enim Corinthiis scribens ait: »Si quis fratres non amat,  et est fornicator, aut auarus, aut idolis seruiens, aut maledicus, aut ebriosus, aut rapax, cum eiusmodi nec cibum sumere .« Et Dominus quidem, ut conuertat: Apostolus uero, ut terreat. Iste terret suos: ille uocat extraneos. Utrumque igitur bonum est, et terrere proximos, et mulcere extraneos. Illos mulcemus, ut conuertantur: istos terremus, ut erubescant, et a malo quiescant: erant igitur Pharisei peccatores penitus abominantes. Non enim abominandi sunt, sed uocandi. uocandi autem aut blanditiis, aut minis. uocat eos Dominus blandiendo, et manducando cum illis. uocat eos Apostolus terrendo, nolens cibum sumere cum illis. Sequitur: Et ait ad illos parabolam istam, dicens:  Quis ex uobis homo, qui habeat centum oues, et si perdiderit unam ex illis, nonne dimittit nonaginta nouem in deserto, et uadit ad illam que perierat, donec inueniat illam? Et cum inuenerit eam, imponit in humeros suos gaudens et ueniens domum, conuocat amicos, et uicinos, dicens illis: Congratulamini mihi, quia inueni ouem meam, que perierat. Hoc autem quid significet, ipse subinferens ait: Dico uobis, quod ita gaudium erit in celo super uno peccatore penitentiam agente, quam supra nonaginta nouem iustis, qui non indigent  penitentia. Dicendum est igitur, quid homo iste, quid centum oues, quid una perdita, et quid desertum significet, ut illico quoque scire possimus, quid significent nonaginta nouem iusti, et unus peccator qui penitentiam agit? Centum enim oues, tota angelorum et hominum multitudo intelligitur. Ex his autem una errauit, quando primus homo peccauit. Unde Psalmista: »Erraui, inquit, sicut ouis, que perierat; require seruum tuum, Domine, quia mandata tua non sum oblitus .« Remanserant igitur nonaginta et nouem, per quas nouem angelorum ordines figurantur, siquidem totus hic numerus ex nouenis conficitur  . Pro hac itaque una Saluator noster de celis descendit, nonaginta et nouem, 190 de quibus modo diximus,  ibi derelictis. Ibi, inquam, derelictis: unde et celum hoc in loco desertum dicitur. Quodammodo enim celum Dominus deseruisse uidebatur, quando inter homines  corporaliter conuersabatur. Hanc autem unam ouem imponens in humeros suos , gaudens domum rediit, celos ascendit, uicinis et amicis, id est angelis et archangelis letitiam fecit, et tantam letitiam, quantam pro omnibus iustis, qui nunquam peccauerant, nunquam habuerunt. Usitatissimum etenim est, ut quamuis eum plus non diligamus, maiorem tamen letitiam de illo faciamus, quem de maiori periculo diuinitus liberari uidimus. Sequitur: Aut que mulier habens drachmas decem, si perdiderit drachmam unam, nonne accendit lucernam, et euertit domum, et querit diligenter,  donec inueniat? Et cum inuenerit, conuocat amicas, et uicinas dicens: Congratulamini mihi, quia inueni drachmam quam perdideram. Hec autem similitudo eadem est que superior. Idem enim significant  decem drachme, quod centum oues. Una quoque drachma, et una ouis perdita idem significant. Nouem uero, que restant, nouem ordines angelorum sunt. Quoniam autem regis imago in drachma exprimitur, non immerito per drachmam homo figuratur; quoniam ad sui regis imaginem factus est homo  . Hanc igitur drachmam, Dei sapientia , querere uenit, lucernam sui corporis accendit. Diuiuitas enim in carne lumen est in lucerna. Et huius mundi amplissimam domum euertit, sicut ipse ait: »Nolite putare, quia ueni pacem mittere in terram: non ueni pacem mittere, sed gladium .« Ex hoc enim erunt quinque in domo una, duo in tres, et tres diuidentur in duos. Sic igitur, ut hanc drachmam inueniret, hanc  domum, id est hunc mundum, Dominus euertit, inter filium et patrem, inter matrem et filiam, inter socrum et nurum discordiam ponens, aliis fidem et iustitiam impugnantibus, aliis defendentibus. Nemo enim prius pro fide pugnabat  , cunctis in errore concordantibus. Hanc autem malam concordiam Dominus dissipauit, domum euertit, et drachmam reperit. Unde et Apostolus ait: »Oportet hereses esse, ut hi, qui probati sunt, manifesti fiant .« Pro huius igitur inuentione omnes uicine et amice, omnes uirtutes et dominationes simul cum Dei sapientia in celestibus gratulantur. Cessent igitur murmurare Scribe, et Pharisei. Non dicant, nec inuidiose reprehendant quia hic peccatores recipit, et manducat cum illis. uenit  enim Dominus querere, et saluare quod perierat: et non uenit uocare iustos, sed peccatores ad penitentiam.

XXXuI.  Homo quidam habuit duos filios, et dixit adolescentior ex illis patri: Pater, da mihi portionem substantie mee, que me contingit.Et diuisit illi substantiam. Homo iste, Deus ipse hoc in loco intelligitur. Qui, quoniam ad eius imaginem et similitudinem factus est homo, non dedignatur uocari homo. Huius duo filii  duo populi sunt, Iudeus scilicet et gentilis. Horum autem adolescentior, 191 gentilis est, non tamen etate, sed scientia. Inde enim puer centum annorum maledicitur. Inde Apostolus ait: »Nolite pueri effici sensibus, sed malitia paruuli estote .« Dicuntur igitur pueri, et adolescentes, non solum etate, sed scientia et malitia. In sensibus enim maturior est sapientia. Senior igitur erat Iudaicus populus; si quidem sapientior et melior. Hec autem substantia,  quam filio adolescenti, et stulto, id est populo gentili, omnium rerum creator et pater Deus diuisit, intellectus est, memoria, ratio, sensus, scientia, omnisque anime uirtus et possessio  . Nulla substantia talis. Nulle diuitie his diuitiis comparari possunt. Has et bonis, et malis filiis pater diuisit. Et non post multos dies, congregatis omnibus, adolescentior filius peregre profectus est in regionem longinquam, et ibi dissipauit substantiam suam uiuendo luxuriose. Omnis enim regio longinqua est, que a Deo longe est; longe autem est a Deo, qui longe est a fide, a pietate, a misericordia et iustitia. Ab his enim longe fit, qui uitiis appropinquat  . Cito igitur, et post dies non multos in longinquam regionem unusquisque proficisci potest. Ibi autem miser  homo dissipat substantiam suam, ibi perdit diuitias anime, inter uitia, et peccata uiuendo luxuriose. Et postquam omnia consummasset, facta est fames ualida in regione illa, et ipse cepit egere. uirtutibus enim fugatis, eget anima, et fame perit  . De hac enim fame per prophetam dicitur: »Immittam  in uobis non famem panis, neque sitim aque, sed audiendi uerbum Dei .« Magna igitur fames est in regione illa, magna egestas est in pectore illo, unde uerbi Dei memoria nulla habetur. Quod quidem cum fit, totus iam homo diabolo traditur, totusque ab eo possidetur. Unde et hic subditur: Et abiit, et adhesit uni ciuium regionis illius, et misit illum in uillam suam, ut pasceret porcos. Iste enim ciuis, omnium iniquorum princeps et caput, diabolus intelligitur. Multi enim sunt maligni spiritus; magna est eorum ciuitas et congregatio  . Ubicunque autem maligni spiritus habitant, ibi est uilla diaboli. Porci autem, ipsi quoque maligni spiritus sunt, quia semper in fetore, et uitiorum stercore delectantur. Hos autem porcos illi pascunt, qui  eorum uoluntati obediunt, eorumque desideria complent. Quicunque igitur adulterantur, fornicantur, et alia iniquitatis opera operantur, magnam his porcis refectionem parant  : Et cupiebat implere uentrem suum de siliquis, quas porci manducabant, et nemo illi dabat. Superbia enim, luxuria, auaritia, et similia, silique sunt, quibus maligni spiritus  nutriuntur. His autem peccatores uentrem suum implere cupiunt, quia pre nimio peccandi desiderio his satiari non possunt. Quanto enim amplius peccant, tanto amplius peccare desiderant. Hoc enim in fornicatoribus, auaris, et raptoribus probari potest, quorum iniqua desideria nunquam ad satietatem perueniunt. Unde et hic dicitur: Et nemo illi dabat. Quia enim non tantum eis datur,  quantum sibi dari appetunt, ideo neminem eis dedisse dicit. Datur ergo eis quod uolunt, sed non quantum uolunt. Ipse autem in se reuersus dixit: Quanti mercenarii in domo patris mei abundant panibus, ego autem hic fame pereo. Nisi enim fuisset extra se, non diceretur reuersus in se  . Tunc  enim in se reuersus est, quando memoriam recuperauit, ut domus patris sui recordaretur. Mercenarii autem hoc in loco, Scribe et Pharisei dicuntur, qui magis decimarum et oblationum mercede, quam  ex caritate Domino seruiebant. Et isti quidem iam tunc et spiritualibus, et carnalibus panibus in domo Domini abundabant, cum adhuc gentilis populus extra positus, spiritualis alimonie fame periret. Qui tandem in se reuersus, et penitentia ductus ait: Surgam, et ibo ad patrem 192 meum, et dicam illi: Pater, peccaui in celum, et coram te; iam non sum dignus uocari filius tuus: fac me sicut unum de mercenariis tuis. Et surgens uenit ad patrem suum. Apostolus dicit: »Surge, qui dormis, et exsurge a mortuis, et illuminabit te Christus .« Sic igitur  surrexit iste, qui prius mortuus in peccatis iacebat et uenit ad patrem suum. Sed quomodo uenit, nisi penitentia, et corde contrito, et spiritu contribulato? Hac enim uia redeunt peccatores ad Dominum. Et cum adhuc longe esset, uidit illum pater ipsius, et misericordia motus est. Clementissimus pater, qui statim ut filius compungitur et penitere incipit, quamuis adhuc longe sit, quamuis adhuc in peccatis sit, misericordia mouetur, et penitentem filium leto uultu respicere dignatur  . Et accurrens cecidit super colum eius, et osculatus est eum. In hoc enim quid aliud, nisi pax, et perfecta reconciliatio significatur? Dixitque ei filius: Pater, peccaui in celum, plus diligens terram, quam celum. Et coram, te, qui ubique es, et omnia uides.  Iam non sum dignus uocari filius tuus, tanto tempore conuersatus cum inimicis tuis. Fac me sicut unum de mercenariis tuis. Non prophetarum sedes, non sanctorum coronas, non uirginum gloriam peto. Liceat mihi tantummodo esse in familia tua, ut sim minimus in regno tuo, quia nichil deest mercenariis tuis. De his enim mercenariis beatus Iob loquitur dicens: »Sicut ceruus desiderat ad umbram, et sicut mercenarius prestolatur finem operis sui, sic et ego habui menses uacuos, et noctes laboriosas numeraui mihi .« Dixit autem pater ad seruos suos: Cito proferte stolam primam, et induite illum, et date annulum in manum eius, et calceamenta in pedes eius. Prima enim stola, immortalitas est, quam primus homo peccando amisit, et  amissa, mox nudum se esse intellexit. Hec enim uestis per baptismum et penitentiam recuperatur. Et tunc quidem datur homini annulus, et fidei arrha, signum uidelicet quo in Dei exercitu connumeretur. Deinde uero dantur calceamenta, id est uirtus et potestas, ut secure possit calcare super serpentes et scorpiones, et super omnem uirtutem inimici  , et sic demum accedit ad patris conuiuium, ut Christi carnem et sanguinem recipere mereatur. Et adducite uitulum saginatum, et occidite illum, ut manducemus, et epulemur. Quia hic filius meus mortuus fuerat et reuixit, perierat et inuentus est. Hic enim uitulus saginatus, Christus est, omni uirtute et gratia plenus, de patriarcharum et prophetarum armento susceptus: qui quamuis semel  pro nobis, ut ait Apostolus, mortuus sit, et »iam non moritur, et mors illi ultra non dominetur ;« et toties tamen occiditur, et a fidelibus comeditur, quoties in hoc altaris sacramento immolatur  . Hunc uitulum et corpore manducamus, et mente. Et mente quidem, audiendo, eiusque passionem commemorando. Per hunc a morte redempti, per hunc Deo quotidie reconciliamur. Sequitur: Erat autem filius eius senior in agro; et cum ueniret, et appropinquaret domui, audiuit symphoniam, et chorum, et uocauit unum de seruis, et interrogauit que hec essent? Isque dixit illi: Frater tuus uenit, et occidit pater tuus uitulum saginatum, quia saluum illum recepit. Ab agro enim, a labore, et a legis seruitio Iudaicus populus rediens  , cum iam domui, et  Ecclesie per fidem appropinquaret, apostolorum symphoniam, chorum, et predicationem audiuit. Cumque interrogaret quid hec essent? dictum est ei quod gentilis populus, cognita ueritate, Christi sanguine redemptus ad fidem conuersus esset, et iam non Iudeorum Deus tantum, imo et gentium. Indignatus ergo nolebat introire. Hoc est enim quod in Actibus apostolorum legitur: quia »cum uenisset Petrus Ierosolymam, disceptabant aduersus eum, qui erant ex circumcisione dicentes: Quare introistis ad uiros preputium habentes, et manducastis cum illis?«  Quibus Petrus narrauit omnia, que acciderant, et quomodo gentes credidissent. Senior igitur iste frater illam Iudeorum partem significat, que in primitiua Ecclesia de gentilis  populi conuersatione contra apostolos scandalizata est. De quibus in Actibus apostolorum, et in Epistolis Pauli multa dicuntur. Pater ergo 193 illius egressus cepit rogare illum. Omnes enim rationes, quas de Gentium conuersione Iudeis apostoli reddebant, quid aliud nisi quedam omnipotentis Dei predicationes, et preces erant? Quale est illud Apostoli: »Non enim est distinctio Iudei et Greci. Nam idem Dominus omnium, diues in omnibus qui inuocant illum .«---»Omnes enim peccauerunt, etegent gioria Dei. .« At ille respondens dixit patri suo: Ecce tot annis seruio tibi et nunquam mandatum tuum preteriui, et nunquam dedisti mihi hedum, ut cum amicis meis epularer. Sed postquam filius tuus hic, qui deuorauit substantiam  suam cum meretricibus, uenit, occidisti illi uitulum saginatum. Ex parte enim mentitur, et ex parte uerum dicit senior filius. In eo enim quod ait quia reuertendi filio uitulum saginatum pater occiderit, uerum dicit. Mentitur autem, dum Dei preceptum  nunquam preteriisse iactat. Insuper et ingratus esse uidetur, dum tantorum, quibus quotidie mundabatur, sacrificiorum oblitus, nunquam unum hedum se a patre suscepisse conqueritur  . Hec autem quia Iudaicus ille populus ad fidem conuersus cogitare poterat, dum Iudeos reprobari, et gentiles eligi uidisset, sic posita sunt, ac si ea locutus fuisset. Quis enim non miretur tantam immutationem esse factam, ut Iudeos, quos tantum dilexerat, in sua cecitate Dominus perire permitteret, et  pro gentili populo, quem odio habebat, unigenitum Filium morti traderet? Sed hec cogitando, simul cum filio seniori, quasi indignati contra Dei dispositionem quodammodo loquimur. Nec ualde quidem mirandum est, si Iudei nouiter ad fidem conuersi gentibus communicare noluissent, cum hanc talem communionem lex eis per omnia interdixisset. Unde neque iste pro hac indignatione hic reprehenditur, sed potius reddita ratione pater eum placare conatur, dicens: Fili, tu semper mecum es, et omnia mea, tua sunt, epulari autem oportebat, et gaudere, quia hic frater tuus mortuus fuerat, et reuixit, perierat, et inuentus est. Semper enim ille populus secundum quosdam cum Deo fuit, et secundum quosdam cum Deo non fuit  . Unde Apostolus:  »Cecitas, inquit, ex parte contigit in Isrel .« Elias quoque cum diceret: »Prophetas tuas occiderunt, et altaria tua suffoderunt, et relictus sum ego solus, et querunt animam meam;« ait ei Dominus: »Reliqui mihi septem millia uirorum, qui non curuauerunt genu ante Baal .« De his igitur et similibus Dominus ait: Fili, tu semper mecum es. Pro qualibus et de Ecclesia dicitur, quod non habeat maculam, neque rugam. Si enim ad uniuersitatem spectes, multas maculas habet Ecclesia. Et tales quidem filii habere hereditatem dicuntur, talibusque omnis patris possessio debetur, eis ad beatitudinem sufficiens, et necessaria. Denique omnia, que Dei sunt, quodammodo nostra sunt, si taliter ea debeamus,  ut aliter ea habere nolimus.  Dicebat autem et ad discipulos suos.

XXXuII. [CAP. XuI.] Homo quidam erat diues, qui habebat uillicum, et hic diffamatus est apud illum quasi dissipasset bona illius.Et uocauit illum dominus, et ait illi: Quid hoc audio de te? Redde rationem uillicationis tue, iam enim non poteris uillicare. Ait autem uillicus intra se: Quid faciam, quia dominus meus aufert a me uillicationem? Fodere non ualeo, mendicare erubesco. Scio quid faciam: ut, cum amotus fuero a uillicatione, recipiant me in domos suas. Conuocatis itaque singulis debitoribus domini sui, dicebat primo: Quantum debes domino? At ille dixit: Centum cados olei. Dixitque illi: Accipe cautionem tuam, et sede cito, scribe quinquaginta.  Deinde alii dixit: Tu uero quantum debes? Qui ait: Centum choros tritici. Ait illi: Accipe litteras tuas, et scribe octoginta. Et laudauit dominus uillicum iniquitatis, quia prudenter fecisset. Hec autem secundum litteram plana sunt, et per singula exponere non est necesse. Dicat tamen ipse Dominus, ad quid hanc similitudinem dederat  . Quia, inquit, filii huius seculi prudentiores filiis lucis in generatione sua sunt. Non enim uillici iniquitatem, sed prudentiam 194 Dominus laudat. Non laudat eum de fraude quam fecit, sed de ingenio quo sibi in futurum prospexit  . Nesciens enim quomodo uiueret, siquidem fodere non ualebat, mendicare erubescebat, hoc singulare inuenit presidium, ut qui prius domini sui bona dissipauerat, hanc in fine fraudem committeret.  Laudatur igitur non de bonitate aliqua, sed de calliditate, et fraudandi astutia, ut qui bona domini sua iam furando rapere non poterat, celando et abscondendo subtraheret. Cui prudentie non solum dominus uillici, sed et Dominus omnium applaudere uidetur, dum dicit: Quia filii huius seculi prudentiores filiis lucis in generatione sua sunt. Prudentiores illi sunt in malo quam isti in bono. uix enim inueniuntur aliqui sancti, qui tantam prudentiam habeant in acquirendis bonis eternis, quantam calliditatem isti habent in acquirendis bonis temporalibus et fugitiuis. Pro his enim die noctuque uigilant, laborant, angustiantur, et per fraudes, rapinas, furta, proditiones, periuria, homicidia, et his similia has tales diuitias coaceruare non  cessant. Denique, quis dicere ualeat quantam in se uicissim decipiendo, filii huius seculi prudentiam et calliditatem habeant? Audiant igitur hec filii lucis, et a filiis huius seculi uinci erubescant. Ideo enim hec scripta sunt, ut audiendo prudentiores fiant, non autem ut iniquitatis uillicum imitando, fraudem in aliquo, uel iniustiam agant. Unde et subditur: Et ego uobis dico, Facite uobis amicos de mammona iniquitatis; sed non eo modo, quo fecit sibi uillicus iniquitatis. Non fraudando aliena, sed largiendo uestra. Omnes enim diuitie inique sunt, que auare retente propriis dominis nocent, uel que ex equalitate non expenduntur. Tunc enim ex equalitate eas expendis, si et ibi tantum reserues, quantum sufficere possit et cetera indigentibus largiaris.  Unde Apostolus: »Non enim ut aliis sit remissio, uobis autem tribulatio, sed ex equalitate, in presenti tempore uestra abundantia illorum inopiam suppleat, ut et illorum abundantia uestre inopie sit supplementum .« In quo manifeste ostenditur quia non necessaria, sed superabundantia dare iubemur. Non enim uult Apostolus ut sic in dando prodigi simus, ut ipsi postea penuria tribulemur. Diuitie igitur, que, per se quidem sunt inique, si sic diuidantur, eternos nobis amicos et eterna tabernacula pariunt. Per se quidem diuitie inique sunt, quia, nisi diuidantur, eque non sunt; diuise autem iam non sunt. Inique igitur sunt, quandiu sunt. Non enim dicuntur diuitie que non ad superfluitatem, sed ad necessitatem reseruantur. Si igitur  tollas ab eis superfluitatem, tolles et nomen iniquitatis. Sequitur: Qui fidelis est in minimo, et in maiore fidelis est; et qui in modico iniquus est, et in maiore iniquus est. Hec enim specialiter de apostolis, et per eos de ceteris Ecclesie dispensatoribus  et prelatis dicuntur. Unde et in huius Euangelii principio dicitur, quod hec Dominus dixerit ad discipulos suos. Maiora igitur Ecclesie negotia eis committenda, et credenda non sunt, qui in uita priuata fideles non exstiterunt, et de illo modico, quod habebant, pietatis, et misericordie opera non ostenderunt. At uero illos in prioratu fideles fore dubitare non debemus, quos de modico, quod possident, libenter aliis subuenire uidemus. Hinc enim Apostolus precipit episcopos non cupidos esse, nec turpis lucri sectatores. ualde igitur considerandum est in electione prepositorum, quales in modico fuerint, et quod pietatis et misericordie habuerint; quoniam qui in modico fideles non sunt, in maguis quoque fideles non sunt. Unde et subditur: Si ergo in  iniqua mammona fideles non fuistis, quod uerum est, quis credet uobis? Si de diuitiis, que fugitiue, fallaces et transitorie sunt, misericordiam non lecistis, quis Ecclesie dispensationem et regimen, quod uerum, et equum, et sanctum est, et sine dolo dispensari debet, uobis credere et committere audeat? Et si in alieno fideles non fuistis, quod uestrum est, quis dabit uobis? Illa enim aliena sunt et non nostra, que sic possidemus, ut semper amittere timeamus. Nostra uero sunt de quibus securi sumus, et nunquam amittere timemus. Temporales itaque diuitie aliene sunt; nostre uero eterne, si boni fuerimus, et in his temporalibus spem non habuerimus. Sed illa, que nostra sunt, et nobis predestinata sunt, nobis non dabuntur: si in hoc alieno fideles non fuerimus  ;  quoniam sub ea conditione et data, et 195 predestinata sunt nobis, si huius fidelitatis uirtus inueniatur in nobis.

XXXuIII.  Homo quidam erat diues, et induebatur purpura, et bysso, et epulabatur quotidie splendide.Hec enim uerba et diuitibus et pauperibus ualde necessaria sunt, quia et illis dant timorem, et istis consolationem. Audiunt hic diuites penas suas: audiunt et pauperes gaudia sua. Et era quidam mendicus, nomine Lazarus, qui iacebat ad ianuam eius, ulceribus plenus, cupiens saturari de micis que cadebant de mensa diuitis; et nemo illi dabat. Sanctorum etenim nomina scripta sunt in celis; malorum uero nomina non sunt scripta in libro uite. Unde et hoc loco diuitis nomen non  dicitur; mendici uero dicitur. Hic Lazarus uocatur. Ille quomodo uocetur nescimus. Talibus enim dicturus est Dominus: »Amen dico uobis, nescio uos.« Quid igitur mirum si illum nescimus, quem nescit ille qui omnia scit  ? Se uicissim uterque  uident: ut illius impietas manifestetur, et huius patientia crescat. uidet iste deliciis affluentem. uidet ille pauperem inopia tabescentem. Ille epulatur; iste cruciatur. Neque ille tantum peccaret, si hunc non uidisset: neque iste tantum cruciaretur, si illius delicias non aspexisset  . Uterque igitur erat alteri mali. Ille temporalis; iste eterni. Habebat tamen pauper hanc unam consolationem, quod canes ueniebant, et lingebant ulcera eius. Canum etenim lingua medicamentum quoddam est, et lingendo uulnera curat. Factum est autem, ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno. Nam et Abraham, sicut et ceteri patriarche, et prophete, in inferno  erat: inferni tamen penas non patiebatur. Sinus igitur Abrahe, ille locus intelligitur, in quo simul collecti sancti quiescebant. Infernus autem locus penarum est, in quo iniquorum anime cruciantur. Eleuans autem oculos suos, cum esset in tormentis, uidit Abraham a longe, et Lazarum in sinu eius. Hoc est enim, quod Dominus ait: »Eadem quippe mensura, qua mensi fueritis, remetietur uobis .« Maiora tamen sunt tormenta diuitis, quam fuissent ulcera Lazari. Ecce diues iam uidere incipit Lazarum superiorem, et tam superiorem, ut nisi eleuatis oculis eum uidere non possit. uidet Abraham, uidet et Lazarum in sinu Abrahe, et quamuis longe positus, uidet tamen omnes diuitias illis ante positas. uidet, et concupiscit,  cruciatur, et non est qui ei misereatur. Et tanto quidem amplius cruciatur quanto maiores delicias contemplatur. uisus enim multoties appetitum parit, et ea que non uidemus, minus appetere solemus. Unde et ait: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma. Micas panis de mensa diuitis Lazarus concupiuit: guttam aque de digito Lazari diues quesiuit  . Sed cur de digito Lazari? Fortasse, quia timebat, ne eum accusaret, et ut eum quem offenderat, uel talibus uerbis ad misericordiam inclinaret: aut quia non alium uidere ei  concedatur, nisi eumdem ipsum, pro quo cruciabatur. Non enim licet malis uidere quod uolunt, quamuis liceat bonis uidere et audire, et habere quecunque uolunt. Frustra autem misericordiam petit, qui misericordiam non fecit. Unde et subditur: Et dixit illi Abraham: Fili, recordare quia recepisti bona in uita tua, et Lazarus similiter mala. Nunc autem hic consolatur, tu uero cruciaris. Hinc est enim quod Dominus ait: »ue uobis, diuites, qui habetis consolationem uestram . »Et: »Beati pauperes, quoniam ipsorum est regnum celorum .« Diuitie igitur ad miseriam; paupertas ad beatitudinem perducit. Pauperibus celum, diuitibus infernus aperitur  . Diuitibus utique, qui his diuitiis male utuntur.  Et in his omnibus inter nos et uos chaos magnum firmatum est, ut hi qui uolunt transire ad uos non possunt; neque inde huc transmeare. Magnum enim chaos Dei dispositio est, que tam firma, et stabilis est, ut contra Dei uoluntatem penitus immutari non possit. 196 Igitur neque boni miserando possunt transire ad malos, neque mali ad bonos transmeare uolunt. uolunt tamen boni compatiendo transire ad eos, si Deus uelit; sed quia hoc Deus non uult, ipsa talis compassio deficit in eis  ; quoniam omnis eorum uoluntas in Dei uoluntate consistit. Et ait: Rogo ergo te, pater, ut mittas illum in domum patris mei. Habeo enim quinque fratres, ut testetur illis ne ipsi ueniant in locum hunc tormentorum. Hec autem collocutio Abrahe et diuitis, non sono uocis, sed  sola mentis cognitione facta est. Et boni quidem omnia cognoscunt: malis uero ea tantummodo scire datur, in quibus eorum pena magis crescat et augeatur. Unde et diues iste pro fratribus sollicitus magis torquetur, timens ne ipsi quoque similia patiantur. Si enim illorum penitus oblitus fuisset, minus aliquid tormenti habuisset. Et ait illi Abraham: Habent Moysen, et prophetas; audiant illos. Sufficit enim hos audire, si his credere uoluerint: omnibus enim ad salutem sufficiunt soli Moysis et Prophetarum libri, si tamen bene intelligantur. Et ille dixit: Non, pater Abraham, sed si quis ex mortuis ierit ad eos, penitentiam agent. Ait autem  illi: Si Moysen et prophetas non audiunt, neque si quis ex mortuis resurrexit, credent ei. Ideo enim Christo Domino resurgenti usque hodie credere Iudei nolunt, quia Moysen et prophetas non audiunt. Unde et ipse Dominus: »Si crederetis, inquit, Moysi, crederetis utique et mihi. De me enim ipse scripsit .« Hec autem si allegorice intelligantur, diues iste Iudaicum populum significat  . Solus enim Iudeorum populus legis, et prophetarum diuitiis, et deliciis locupletatus, omnes alios despiciebat, nullisque, in cibis spiritualibus, quibus abundabat, communicare uolebat. Hoc enim uitio, usque nunc laborat populus ille, et sic omnia celat, ac si reuelando perdere debuisset. Qui purpura quidem in regibus, in sacerdotibus autem bysso induebatur.  Cuius quinque fratres quinque populi partes intelliguntur. Reges scilicet, et sacerdotes, Scribe, et Pharisei, et cetera populi multitudo. Mendicus uero, id est, Lazarus, qui adiutus interpretatur  , quem Dominus adiuuit et a mortis periculo liberauit, gentilis populus est  : qui prius quidem celestium bonorum egenus, et pauper, ueritatem cognoscere, et Deum intelligere cupiebat. Sed nemo illi dabat: nemo illi ueritatis arcana reuelabat. Sed tandem canes, tandem Christi apostoli uenientes, eius ulcera linxerunt et lingendo curauerunt. Sicut enim canes, ita et apostoli, et doctores medicamentum in lingua ferunt, quia predicando sanant  . uideamus, quod sequitur: Factum est autem, ut moreretur mendicus,  et portaretur ab angelis in sinum Abrahe. Mortuus est autem et diues, et sepultus est in inferno. Quotidie namque et Iudei, et gentiles moriuntur. Quotidie Christiani in celum feruntur. Quotidie Iudei in inferno sepeliuntur. Ibique sua tormenta sentientes, dum secum recogitant, in quibus peccauerint, quam stulti, et increduli fuerint, quantum a fide et iustitia patris sui Abrahe deuiauerint, et dum a gentili populo, si fieri possit, adiuuari concupiscunt, dumque Abraham eorum uana et inutilia desideria, et seram penitentiam considerat, quodammodo Abraham loquitur cum eis, rogatur ab eis, et respondet eis. Sola enim cognitio sufficit eis ad colloquendum quecunque uolunt. Quoniam autem  de sua salute desperant, pro fratribus timent, et orant, ne ipsi decipiantur et similia patiantur.

XXXIX. [CAP. XuII.]  Quis autem uestrum habens seruum arantem, aut pascentem, qui regresso de agro dicat illi: Statim, transi, recumbe;et non dicat ei: Para quod cenem, et precinge te, et ministra mihi, donec manducem, et bibam, et post hec tu manducabis et bibes? Nunquid gratiam habet seruo illi, quia fecit quod ei imperauerat? Non puto. Sic et uos cum feceritis omnia que precepta sunt uobis, dicite: Serui inutiles sumus; quod debuimus facere fecimus. Quam necessaria hec 197 similitudo fuerat illi, qui dicebat: »Deus, gratias ago tibi, quia non sum sicut ceteri homines, raptores, iniusti, adulteri, uelut etiam hic publicanus. Ieiuno bis in Sabbato, decimas do omnium que possideo .« Quanto melius ei fuerat, si humiliter dixisset:  Domine, ego inutilis seruus tuus, quod debui facere, feci. Cum enim seruus ex debito et necessitate domino seruiat, nullas ei gratias dominus habet, si faciat quod ei imperauerat. Sic igitur et nos, cum fecerimus omnia que nobis precepta sunt, fugiat superbia, cesset uana gloria, tollatur indatio mentis, et inter seruos inutiles nos humiliter prosternamus  ; sicut ille, qui dicebat: »Anima mea sicut terra sine aqua tibi .« Terra enim sine aqua, sicca, infecunda, infructuosa, et inutilis est. Hic tamen omnia fecerat que ei precepta fuerant, secundum quod ipse ait: »A mandatis tuis non declinaui  ;« et: »Iustificationes tuas non sum oblitus .«

XL. Et factum est dum iret in Ierusalem, transibat per mediam Samariam et Galileam.Et cum ingrederetur quoddam castellum, occurrerunt ei decem uiri leprosi. Quid enim sunt decem uiri leprosi, nisi omnes peccatores? Quia enim hic numerus omnes in se numeros continet, frequenter decem pro omnibus ponitur. Unde et de sanctis dicitur in Apocalypsi: »Ecce missurus est ex uobis diabolus in carcerem, ut tentemini, et habeatis tribulationem diebus decem ,« id est, diebus omnibus. Omnis enim, qui numerat, postquam ad decem uenit, nisi iterum a capite incipiat, quid dicat, non habet  . Unde manifestum est quia idem sunt decem quod omnes. Quantum enim ad animam, Christo Domino ueniente, omnes homines leprosi  erant. Quantum uero ad corpus, non omnes. Omnis enim fornicator, adulter, homicida, periurus et  sacrilegus, secundum animam, leprosus est  . De leprosis autem precipit Moyses, ut eiiciantur extra castra. »Cum adulteris uero, et fornicatoribus, dicit Apostolus, nec cibum sumere .« Quos enim pro suis iniquitatibus excommunicamus, quasi leprosos extra castra eiicimus. ualde enim deterior est lepra anime quam lepra corporis. Sed uideamus quod sequitur: Qui steterunt a longe, et leuauerunt uocem dicentes: Iesu preceptor, miserere nostri. A longe enim stabant, quia tales uiri propius accedere non audebant. Similiter autem et nos tandiu a longe stamus quandiu in peccatis perseueramus. Ut igitur sanemur et a peccatorum nostrorum lepra curemur, clamemus magna uoce et dicamus: Iesu preceptor, miserere nostri.  Clamemus autem non ore, sed corde. Cordis enim uox altior est. Clamor cordis celos penetrat, et ante thronum Dei sublimius eleuatur. Quos ut uidit, dixit: Ite, ostendite uos sacerdotibus. Respicere namque Dei, misereri est. uidet igitur eos, et mox misertus eorum, ad sacerdotes ire precepit, non ut sacerdotes eos mundarent, sed ut mundos eos esse iudicarent. Precipit enim lex , ut si plaga lepre in homine appareat, ducatur ad sacerdotem, et secundum eius arbitrium, separetur septem diebus. Deinde sacerdos contempletur, et si uiderit lepram non creuisse, mundum iudicabit. »Omnia autem hec, ut ait Apostolus, in figura contingebant illis; scripta sunt autem ad correptionem nostram  .« Nam et nos peccatores multis modis separamus. Alios quidem a cibis, quibus prius licite utebantur: alios a Christi corpore et sanguine: alios ab ecclesie introitu, atque alios a nostra communione: et alios quidem septem, alios plures, uel pauciores, et dies, et annos separamus: in quibus si uidemus lepram non creuisse, uitia defecisse et peccata interiisse, mundos eos iudicamus et Ecclesie reconciliamus. Hec est igitur causa, quare Dominus ad sacerdotes hos leprosos ire precepit  . Et factum est, dum irent, mundati sunt. Hoc peccatores audiant, diligenterque intelligant. Facile est Domino peccata dimittere. Prius enim multoties peccatori debita remittuntur, quam ueniat ad sacerdotem. Una enim eademque  hora et penitet, et sanatur. Peccator enim, quacunque hora conuersus fuerit, uita uiuet, et non morietur. uideat tamen quomodo peniteat. uideat, quomodo conuertatur. Audiat quid Dominus dicat: »Conuertimini ad me in toto corde uestro, in ieiunio, et fletu, et planctu, et scindite corda uestra, et non uestimenta uestra .« Intus igitur,  in corde conuertatur, quicunque conuertitur  , quia cor contritum, et humiliatum Deus 198 non spernit. Sed uide cuius obedientie fuerint isti leprosi. Ad sacerdotes eos ire Dominus iussit. Adhuc se leprosos esse uidebant: adhuc egritudinem sentiebant; tamen ad sacerdotes pergebant, quia non frustra hoc eis Dominum iussisse credebant. Non talis obedientie fuit Naaman princeps militie regis Syrie. Cui cum Eliseus precepisset ut septies se lauaret in Iordane, acquiescere nolebat, sed potius indignatus abibat; donec, saniori accepto consilio, fecit quod ei propheta imperauerat. Lauit, et mundatus est. Et hoc fortasse isti audierant, eiusque exemplo admoniti, quid fides et obedientia possint intelligebant. Unus autem ex  illis, ut uidit, quia mundatus est, reuersus est cum magna uoce magnificans Deum, et cecidit in faciam ante pedes eius, gratias agens; et hic erat Samaritanus. Per hunc enim omnes illi figurantur, qui postquam aqua baptismatis mundati sunt, aut per penitentiam curati, iam non diabolum sequuntur, sed Christum imitantur, post eum uadunt, eum magnificant, eum adorant, illi gratias agunt, et ab eius seruitio non recedunt. Respondens autem iehsu dixit: Nonne decem mundati sunt, et nouem ubi sunt? Non est inuentus qui rediret, et daret gloriam Deo, nisi hic alienigena. Hoc est enim, quod alibi ait: quia multi sunt uocati, pauci uero electi . Multi enim sunt baptizati, multi a peccatorum lepra  mundati, qui, quoniam Christum non sequuntur et iterum ad peccata reuertuntur, in electorum numero non computabuntur. ualde enim pauci sunt boni ad malorum comparationem. Sed quia iste alienigena fuit, plures ex gentibus quam ex Iudeis saluandos esse significat: Et ait illi: Surge, uade, quia fides tua te saluum fecit. Magna est igitur uirtus fidei, sine qua, ut Apostolus ait, impossibile est placere Deo . Credidit enim Abraham Deo, et reputatum est ei ad iustitiam. Fides igitur saluat, fides iustificat, fides et interius et exterius hominem sanat  .

XLI. Interrogatus autem a Phariseis quando uenit regnum Dei, respondit eis, et dixit: Non uenit regnum Dei cum obseruatione.Neque dicent: Ecce hic, aut ecce illic. Ea enim eum obseruatione ueniunt nobis, quorum aduentus sic determinatus est nobis, ut ea preuidere, cauere et obseruare ualeamus. Illam autem diem et horam nemo scit, qua ad iudicium uenturus est Dominus; subito enim ueniet, et simul omnia occupabit, et uno momento hic, et illic, et ubique erit  . Ecce enim regnum  Dei intra uos est. Ne queratis igitur illud, quia omnibus incognitum est. Sufficiat hoc uobis, quod regnum Dei intra uos est, quod inter uos regnat, et habitat Deus, et Dominus uester. Et ait ad discipulos suos: uenient dies, quando desideretis uidere unum diem Filii hominis, et non uidebitis. In persona enim apostolorum eis loquitur, qui in tempore Antichristi futuri sunt; quibus tanta calamitas superueniet, ut mori desiderent, et diem ultimum exoptent. Qui unus dies, uocatur Filii hominis. De quo die scriptum est: »Quia melior est dies una in atriis suis super millia .« Erit enim tunc tribulatio talis, qualis non fuit ab initio seculi usque nunc, neque fiet. Desiderabunt igitur sancti uidere hunc diem; sed non uidebunt eum, donec  suo tempore reueletur. Et dicent uobis: Ecce hic, ecce illic. Nolite ire, neque sectemini. Si, inquit, dixerint uobis, ecce Christus adest, in illo, uel in illo loco est, ne credatis eis. Quare? uis audire: quare? Nam sicut fulgur coruscans de sub celo, in ea, que sub celo sunt, fulget; ita erit Filius hominis in die sua. Sicut, inquit, fulgor solis non in una parte, sed per omnia que sub celo sunt, uidetur et fulget, ita et Filius hominis in die sua; non hic, uel illic, sed simul ubique apparebit.

XLII. [CAP. XuIII.] Dicebat autem et parabolam ad illos; quoniam oportet semper orare, et nunquam deficere.Semper enim orat, qui in bono perseuerat. Orat enim non solum lingua, sed et cor, et cogitatio, sensus, manus, oculi, et omnis bona operatio  .  Hec enim si orare cessauerint, omnis lingue oratio inutilis est. Dicebat igitur: Iudex quidam erat in ciuitate, qui Deum non timebat, et hominem non reuerebatur: uidua autem erat in ciuitate illa, et ueniebat ad eum dicens: uindica me de aduersario meo, et nolebat per multum tempus. Post hec autem dixit intra se. Etsi Deum non timeo, nec hominem reuereor, tamen, quia molesta est mihi hec uidua, uindicabo illam. Hec est igitur causa quare semper orare debeamus et nunquam deficere. Orasti semel, et non es exauditus: ora iterum atque iterum; imo tandiu ora, si tamen bene, oras, donec oratio tua exaudiatur. In multis enim in hac uita, in multis post hanc uitam exauditur oratio  199 nostra. Hec autem similitudo inter contraria  est, id est, inter iustum et iniustum  . Si enim iudex iniquus et iniustus, multis uidue precibus fatigatus, tandem de aduersario suo eam uindicauit, multo magis Deus, qui iustissimus est, sanctorum suorum preces exaudiet et de illorum inimicis uindictam faciet. Et hoc est quod sequitur: Audite quid iudex iniquitatis dicit. Deus autem non faciet uindictam electorum suorum clamantium ad se, die ac nocte, et patientiam habebit in illis? Dico uobis quia cito faciet uindictam illorum. Nam etsi aliquando in hac uita hec uindicta non fiat, cito tamen fit, quia cito hec uita transit. Sed quidem quid iudex iniquitatis, qui Deum et hominem non timet, mulieris accusationem se timere ostendit? Quodam enim modo timebat, et non timebat.  Timebat enim Deum per tormenta; sed non timebat per amorem. De hoc enim timore scriptum est: »Timor Domini sanctus permanens in seculum seculi .« Hunc igitur timorem iudex iniquus non habebat: futura tantum tormenta timebat. Sequitur: uerumtamen Filius hominis ueniens, putas, inueniet fidem in terra? De uno, inquit, iudice iniquitatis locutus sum: multo tamen plures sunt iniquitatis, quam fidei et iustitie sectatores, et intantum plures, ut ad illorum comparationem quasi non esse uideantur  . »Quia enim abundauit iniquitas, refrigescet caritas multorum .« Sed hec ad Christi aduentum principaliter referuntur, quando regnante Antichristo, nisi breuiati fuissent dies illi, non esse  salua omnis caro.

XLIII. Dixit autem ad quosdam, qui in se confidebant tanquam iusti et aspernabantur ceteros, parabolam istam.Nunquam arrogantia placuit Deo; nunquam superbia iustificata est. Unde et de his qui omnia opera sua faciunt, ut uideantur ab hominibus, alibi Dominus ait: »Amen dico uobis, receperunt mercedem suam  »Tales erant et isti quibus hec uerba Dominus loquebatur, qui se coram hominibus iustificantes, ceteros quasi peccatores abiiciebant et aspernabantur. Dominus autem, qui non uenit uocare iustos, sed peccatores ad penitentiam, neminem repellebat, sed cum publicanis et peccatoribus manducabat. Duo, inquit, homines  ascenderunt in templum, ut orarent, unus Phariseuset  alter publicanus. Phariseis loquebatur Dominus, qui inde etiam Pharisei dicuntur, id est diuisi  ; quoniam se pre ceteris meliores esse putabant. His autem unum Phariseum opposuit, in quo, quasi in speculo, ceteri se quales erant uidere potuissent, et fortasse idem ipse ibi erat, de quo Dominus ista dicebat: Phariseus autem stans hec apud se orabat: Deus, gratias ago tibi, quia non sum sicut ceteri hominum, raptores, iniusti, adulteri, uelut et hic publicanus. Ieiuno bis in Sabbato, decimas do omnium que possideo. Nihil horum reprehensibile est. Nam et Deo pro beneficiis gratias agere, et bis in hebdomada ieiunare, et de omnibus decimas dare, bonum ualde et laudabile est. Aliud est igitur, pro quo Phariseus iste damnatur. Hoc autem intus est,  in corde est, in intentione est, quod quidem, nisi a Deo, uideri non potest. Deus enim non quid, sed qua intentione aliquid dicamus considerat  . Non oris, sed cordis uocem attendit: non ad riuos, sed ad fontem respicit. Unde manifestum est, Phariseum istum per superbiam et arrogantiam cuncta dixisse: atque in his, que faciebat, magis hominibus quam Deo placere uolebat. Stultus, qui pro tanto, talique seruitio nichil nisi uanam gloriam pro mercede recepit. Sequitur: Et publicanus a longe stans nolebat nec oculos ad celum leuare, sed percutiebat pectus suum dicens: Deus, propitius esto mihi peccatori. A longe stabat publicanus, quasi peccator et publicanus. Qualis erat talem se ostendebat. Inde enim dicuntur publicani, siue quia  nec publice peccare crubescebant, siue quia publica uectigalia colligebant  . Ex his enim fuit Mattheus publicanus, quem de telonio Dominus uocauit. Merito ergo de publicanis ad Phariseos Dominus ait: »Publicani et peccatores precedent uos in 200 regnum Dei .« Stabat igitur a longe publicanus, et quia peccatorem se esse sciebat, propius accedere timebat. Nolebat autem nec oculos ad celum leuare, ne in eo ipso Deum offenderet, quod ad superiora et ad sedem Dei de limo profundi et de tanta uoragine peccatorum respicere presumpsisset  : Sed percutiebat pectus suum dicens: Deus, propitius esto mihi peccatori. Merito autem pectus percutiebat, quia ibi  peccauerat, ibi erat fons, et fouea, et origo mali. Ibi enim est cor, bonorum omnium atque malorum secretarium. Inde omnia bona, et omnia mala inde procedunt. »Ex corde enim, ait Dominus, exeunt cogitationes male, homicidia, furta, periuria, adulteria ,« et similia. Hoc igitur publicanus percutiebat, et percutiendo, de seipso quodammodo uindicabat. Ideo enim Psalmista dicit: »Cor mundum crea in me, Deus ;« quoniam si cor mundum fuerit, a quo consiliario omnia consilia nostra suscipimus, malum facere non poterimus, nisi fortasse tale aliquid, quod ignorantie imputetur. Si tamen illud cor mundum dici possit, quod ignorantia maculatur. Propter hoc enim solis sacerdotibus pectusculum semper de sacrificiis  datur;  quia in eis totius populi cor, et consilium, omnisque doctrina, et scientia continetur; ut bene cordati, et pectorosi semper sufficienter habeant quid unicuique interroganti respondeant. Percutiebat igitur iste pectus suum, et dicebat: Deus, propitius esto mihi peccatori. Non attendas huius cordis praua consilia, dele peccata et propitius esto. Nihil in me est unde tibi placere et ueniam consequi debeam, quoniam corde et corpore, cogitationibus et operibus tibi peccaui. Omnibus iniquior ego sum, et nisi per misericordiam tuam saluari non possum. Ideoque propitius esto mihi peccatori. Sic igitur non minus iste se accusabat, quam ille Phariseus se iustificabat. Sed quo fructu? qua mercede? Sequitur: Amen dico  uobis, descendit hic iustificatus in domum suam ab illo. A quo illo? A templo, an a Deo? A templo utique, et a Deo. A templo enim descendit; sed a Deo iustificatus  . Cur hoc? Quia omnis qui se exaltat, humiliabitur, et qui se humiliat exaltabitur. Sicut igitur publicanus se humiliando exaltatus est, ita et Phariseus se exaltando humiliatus. Radix omnium malorum superbia: custos uirtutum humilitas est.

XLIu.  [CAP. XIX.] Ingressus autem perambulabat Iericho. Et ecce uir, nomine Zacheus, et hic erat princeps publicanorum et ipse diues.Omnes per Iericho ambulamus quicunque hunc mundum inhabitamus. Iericho namque interpretatur luna  , cuius  tanta mutabilitas est, ut nunquam in eodem statu permaneat. Merito ergo hec mundum significat, qui semper totus in motu est. Hanc autem mutabilitatem quia secundum humanitatem Saluator noster susceperat, recte dicitur perambulasse Iericho. Et ecce uir, nomine Zacheus, qui digne satis iustificandus  interpretatur, quoniam a Deo uocatus et iustificatus est. Hic autem erat non solum publicanus, uerum et publicanorum princeps. Erat insuper et diues, quem difficile est intrare in regnum celorum. Difficile utique, et apud homines impossibile. Sed que impossibilia sunt apud homines, possibilia sunt apud Deum. Et quamuis talis esset, querebat tamen uidere Iesum. Querebat quidem, sed uidere non poterat. Sed cur non poterat? Pre  turba, et quia statura pusillus erat. Hec enim duo ualde impediunt hominem, ne uidere ualeat Iesum. Mala turba, que a tali, tantoque bono hominem deturbat. Turba ista uitiorum est; qua qui circumdatus fuerit, Christum uidere non potest  . Stature uero pusillus est, qui ad scientie etatem et perfectionem nondum peruenit  . Unde Apostolus nos admonet dicens: »Nolite pueri effici sensibus, sed malitia paruuli estote .« Et iterum: »Tanquam paruulis in Christo lac uobis potum dedi non escam. Nondum enim poteratis; sed nec nunc quidem 201 potestis, adhuc enim carnales e tis .« Qui igitur uult uidere Iesum, exeat de turba, fugiat uitia et peccata, uitet malorum consortia;  erigat et extendat se, crescat in fide et scientia, et proficiat in omni bonitate. Hoc enim significauit Zacheus, quando precurrens ascendit in arborem sycomorum. In arborem quidem ascendit, quatenus inde uideret quem ipse uidere non poterat. Hec arbor, fides est, ad quam multi uenientes et in eam ascendentes, quamuis adhuc statura paruuli fuissent, et nondum in scientia multum creuissent, inde tamen Iesum uidere et cognoscere meruerunt. Unde et hic dicitur: quia inde erat transiturus  . Hac enim uia, et iuxta hanc fidei arborem transit iehsu. Inde uidetur, et uidet: inde cognoscitur et cognoscit. Eos enim Dominus respicere, et ad se uocare dignatur, qui in hanc arborem ascendunt, cuius fructus sanguineus est, per quem martyres  significantur, qui fidei arbori adherentes, propter fidei constantiam, proprio sanguine cruentati sunt. Inde igitur Dominus transiens, suspiciens uidit Zacheum, et dixit ad eum: Zachee, festinans descende;  quia hodie in domo tua oportet me manere. Hodie, inquit, me querere cepisti, ad fidem uenisti, in arborem ascendisti, hodie in domo tua oportet me manere. uerum est igitur, quod per prophetam dicitur: »Quia peccator quacunque hora conuersus fuerit, et ingemuerit, uita uiuet, et non morietur .« Quod enim in Zacheo factum est, quotidie in aliis peccatoribus fieri non dubium est, si tamen ex corde conuertantur, Christum querant et fidem teneant. Sequitur: et festi nans descendit, et excepit illum gaudens. Iam enim igne fidei interius ardebat, qui sic exterius obedientiam et obsequium exhibebat. Multum iam fide creuerat, etsi statura pusillus erat. Et cum uiderent omnes, murmurabant, dicentes, quod ad hominem  peccatorem diuertisset. Omnes enim sciebant esse peccatorem Zacheum, utpote publicanorum principem. Sed iste peccator multo melior erat quam illi qui murmurabant, et se iustos esse fingebant. Hoc autem sequentia manifestant, dum dicitur: Stans autem Zacheus dixit ad Iesum: Ecce dimidium bonorum meorum, Domine, do pauperibus, et si quid aliquem defraudaui, reddo quadruplum. Hac enim una uoce omnes illico a murmuratione cessauerunt, tam subitam publicani penitentiam et conuersionem admirantes: et fortasse nemo ibi erat, qui hanc tantam professionem, etiam coactus, facere uoluisset. Diues enim erat ualde, quem ipse euangelista diuitem fuisse testatur; et tamen omnium bonorum suorum medietatem se pauperibus  dare promittit, et in quadruplum reddere, si quid aliquem defraudauit. uide ergo a quanta perfectione cepit, qui tunc primum Christum Dominum uiderat et predicantem audierat. uerum est utique quia homines uident in facie, Deus autem corda intuetur. Qualem Dominus hunc, et quam iustum post modicum futurum uidebat, quem tam peccatorem homines iudicabant: Ait iehsu ad eum: Quia hodie salus domui huic facta est, quod ipse filius sit Abrahe. Hodie, inquit, domui huic salus facta est, et omni egritudine, omni morbo, omni uitiorum contagione fugata, sanata est, et tota interius, et exterius sanctificata est. Eo quod ipse, qui huius domus habitator est, iam non publicanus sit, sed filius Abrahe. Abrahe namque filii sunt, quicunque  Abraham imitantur, et Abrahe opera faciunt. Et Abraham quidem angelos, Zacheus uero angelorum Dominum hospitio suscepit. uenit enim Filius hominis querere, et saluum facere, quod perierat. Non  enim uenit uocare iustos, sed peccatores ad penitentiam  . Quia non indigent, qui sani sunt, medico, sed male habentes  .

XLu. Homo quidam nobilis abiit in regionem longinquam accipere sibi regnum, et reuerti. uocatis autem decem seruis suis, dedit illis decem muas.Homo iste nobilis, ipse est, qui loquitur, Saluator noster: qui non solum secundum diuinitatem, qua angelorum et hominum creator, et Dominus est, uerum etiam secundum humanitatem, ex nobili genere ortus est. De tribu namque Iuda, et de progenie Dauid natus est Dominus, que inter alias tribus nobilior regnum tenuit, et principatum. Hic autem abiit in regionem longinquam, quando celos ascendens ad Patrem rediit  . Unde ipse ait: »Exiui a Patre et  ueni in mundum; iterum relinquo mundum, et uado ad Patrem .« Hec autem regio longinqua est, quia cum multo labore ibi peruenitur. »Per multas enim tribulationes, ait Dominus, 202 oportet nos intrare in regnum celorum .« Ab hac autem unusquisque tanto longius est quanto inter ceteros iniquior est. Ad hanc igitur Dominus rediit, accipere sibi regnum, et reuerti. Tunc enim sibi Dominus regnum accepit, quando eius humanitas super celos exaltata est, eique a Patre dictum est: »Sede a dextris meis, donec ponam inimicos tuos scabellum pedum tuorum .« Restat igitur ut reuertatur, et ad iudicium rediens cum seruis suis rationem ponat.  Prius enim, quam illuc ascenderet, uocatis seruis suis, dedit illis decem mnas, que alius euangelista talenta uocat . Decem sunt serui: decem et sunt talenta. Noli dicere, pauci sunt. Considera prius quid decem significent. Hoc enim numero nullus alius maior est, quia omnes numeri in hoc numero continentur  . Decem igitur aliquando multos, aliquando significant omnes. uocauit igitur decem, id est, omnes seruos suos, et dedit illis decem mnas, id est, omnia talenta sua. Quod alibi dicitur: »Et dedit illis bona sua .« Et ait ad illos: Negotiamini, dum uenio. Bonus negotiator beatus Paulus, qui omnibus omnia factus est, ut omnes lucrifaceret. Quotidie namque in Ecclesia nundine fiunt. Quotidie Dei thesaurus in  Ecclesia uenditur. Thesaurus enim desiderabilis requiescit in ore sapientis. Dei autem negotiatores omnes sunt serui, et nichil aliud nisi seruos emunt.  Nihil enim aliud de mundi diuitiis, nisi solos seruos eorum, Dominus concupiscit. Unde et de templo eos eiecit, qui male negotiantes illicita ibi uendebant et emebant. Hoc autem de seruis dictum est. Nunc de ciuibus audiamus. Ciues autem eius oderant illum, et miserunt legationem post illum dicentes: Nolumus hunc regnare super nos. Isti ciues Iudei sunt, qui super se omnium Regem et Dominum Iesum Christum regnare noluerunt, dicentes: »Non habemus regem, nisi Cesarem.« Et isti quidem hanc prauam legationem post eum mittunt, quia ex quo ab eis recessit, in hac mala uoluntate perseuerant. Que uoluntas, quia Christus eam cognoscit, et audit, quasi quedam legatio in illius semper auribus sonat. Et factum est, ut rediret, accepto regno.  Et iussit uocari seruos, quibus dedit pecuniam, ut sciret quantum quisque negotiatus esset. Hoc autem erit in iudicio, quando et boni, et mali, omnes astabimus ante tribunal Christi, ut unusquisque pro se rationem reddat. uenit autem primus dicens: Domine, mna tua decem mnas acquisiuit. Tunc enim unum talentum decem acquisiuit, quando aliqua gratia nobis a Deo concessa in multas uirtutes crescit: aut multos peccatores ad fidem et iustitiam conuertit  . Et ait illi: Euge, bone serue, quia in modico fuisti fidelis, eris potestatem habens supra decem ciuitates. Et hoc quidem alius Euangelista manifestius posuit, dicens: »Supra multa te constituam, intra in gaudium domini tui .« Itemque: »Beatus ille seruus, quem, cum  uenerit Dominus, inuenerit uigilantem. Amen dico uobis, super omnia bona que possidet, constituet cum .« Hoc est igitur supra decem ciuitates potestatem ei dare  , quod est super omnia que possidet, eum constituere. Diximus enim, per decem omnes significari. Et super omnia quidem, que dominus possidet, unusquisque constituitur; quia omnia ei obediunt, eiusque uoluntatem omnia faciunt. Tanta enim ibi erit concordia, ut unusquisque quasi maior ueneretur ab omnibus, et quasi minor ueneretur omnes. Et alius uenit dicens: Domine, mna tua fecit quinque mnas. Iste quoque in talento sibi credito bene operatus est; sed non tantum, quantum ille, de quo modo diximus, in eo  lucratus est. Nam etsi bene omnes laborant, non equaliter tamen omnes laborant. Unde Apostolus: »Ego, inquit, plus omnibus laboraui; non autem  ego, sed gratia Dei mecum .« Qua in re in talento, et in gratia sibi data se plus ceteris laborasse ostendit. Et huic ait: Et tu esto super quinque ciuitates. Sicut enim nec in labore, ita neque in mercede equales sunt. Qui enim plus laborat, plus mercedis accipiet. »Stella enim, ut Apostolus ait, differt a stella in claritate. Sic erit et resurrectio mortuorum .« Quamuis igitur omnes beati erunt, non tamen omnes equales erunt. Quod quidem in eo significatur, quod alii supra decem, alii supra quinque ciuitates constitui dicuntur. Et alter uenit dicens: Domine, ecce mna tua, quam habui repositam in sudario. Timui enim te, quia homo austerus es; tollis quod non posuisti, et metis quod non seminasti. In sudario namque talentum  reponit, qui gratiam sibi datam in hac carne laboribus, et fatigationibus traditam torpescere sinit  . Mentitur autem iste malus seruus, dum eum austerum 203 uocat, de cuius dulcedine Psalmista loquitur dicens: »Dulcis, et rectus Dominus, propter hoc legem statuit delinquentibus in uia .« Talis igitur excusatio quam uana, et inutilis sit, ipse Dominus ostendit dicens: De ore tuo te iudico, serue nequam. Sciebas, ut ipse fingis, quod ego austerus homo sum, tollens quod non posui, et metens quod non seminaui, et cur non dedisti pecuniam meam ad mensam, et ego ueniens utique cum usuris exegissem illam? Ac si dicat: Non fuit conueniens ut meam pecuniam ad mensam nummulariorum committere timeres, cum me tam fortem  et potentem esse cognoueras, ut non solum mea, uerum etiam aliena ubique mihi uindicare ualeam. Qua in re nullam te habere excusationem manifestum est. Hec autem pecunia, uerba uite eterne sunt: mensa Ecclesia, nummularii auditores, quibus omnis ista pecunia nuntiatur, et creditur. Hanc autem cum usura Dominus recipit, quia multos fideles cum fructu boni operis per eam acquirit. Nusquam autem est, ubi Dominus non seminauerit: nusquam est, ubi sue gratie sementem non sparserit; quia propter hoc quod in omnem terram exiuit sonus apostolorum, omnibus hominibus rationem, et intellectum, memoriam, et ingenium largitus est. Constat igitur, hunc seruum nequam  aduersus eum esse mentitum. De quo ipse subinferens ait: Auferte ab illo mnam, et date ei, qui decem mnas habet. Per que intelligere possumus, solos bonos eam beatitudinem possidere, quam simul cum eis et mali possedissent, si in bonitate perstitissent. Et dixerunt illi: Domine, habes decem  mnas. Decem utique iam habebat, quibus una superaddita undecim fiunt. Quid est igitur, quod non undecim, sed decem tantum habere dicitur, nisi hoc quod superius diximus, quia idem significant decem quod omnes? Secundum quam significationem, magis fuit decem dixisse quam undecim. Undecim enim non significat nisi undecim; decem uero significat omnes. Sequitur: Dico autem uobis, quia omni habenti dabitur: ab eo autem qui non habet, et quod habet, auferetur ab eo  . Omnis enim, qui fidem habet, et dignam fidei operationem, sicut iste qui sic talenta multiplicauit, dabitur ei eterne beatitudinis retributio. Ab eo uero, qui hoc non habet, etiam hoc, quod in opinione hominum habet, id est, hoc, »quod uidetur habere,« ut alius euangelista  scribit, »auferetur ab eo .« uerumtamen inimicos meos illos, qui noluerunt me regnare super se, adducite huc, et interficite ante me. Miseri Iudei, aduersum quos ista dicuntur! De quibus supra dixerat: Ciues enim eius oderant illum. Isti enim tunc interficientur, quando dicetur eis: »Ite, maledicti, in ignem eternum, quod paratum est diabolo, et angelis eius .« Tunc et boni audient: »uenite, benedicti Patris mei, percipite regnum, quod uobis paratum est ab origine mundi .«

XLuI. Et ut appropinquauit, uidens ciuitatem, fleuit super illam, dicens: Quia si cognouisses et tu.Suscitato namque Lazaro, ueniens Dominus Ierosolymam sedens super pullum asine, cum iam appropinquaret  ad descensum montis Oliueti, ceperunt omnes turbe discipulorum gaudentes laudare eum uoce magna, dicentes: Benedictus qui uenit in nomine Domini. Et quidam Phariseorum de turba dixerunt ad illum: Magister, increpa discipulos tuos. Quibus ipse ait: Dico uobis quia si isti tacuerint, lapides clamabunt. Lapides enim, gentiles dicuntur  , qui duri, steriles, et infructuosi erant, et ligna et lapides adorabant. Isti autem modo clamant, et Christi uirtutes laudare non cessant. Ut igitur appropinquauit, uidens impiam ciuitatem in suam necem conspirantem, non de sua morte, quam illa machinabatur, sed de illius ruina et perditione fleuit: Quia si cognouisses et tu. Sicut, inquit,  ego fleo, qui omnia uideo, et futura cuncta cognosco, sic et tu fleres, si nunc uentura uideres. Nobis, fratres, nobis iste lacryme fuerunt, ut magistrum imitemur, et ab hoc tanto preceptore nostro discamus quid in nostrorum inimicorum morte et ruina agere debeamus. Unde et ipse ait:  »Diligite inimicos uestros, benefacite his qui oderunt uos, et orate pro persequentibus et calumniantibus uobis .« Et quidem in hac die tua, que ad pacem tibi; nunc autem abscondita sunt ab occulis tuis. In hac, inquit, die, in hoc tempore tua sunt, que ad pacem tibi breui tempore data sunt. Nunc autem abscondita sunt ab oculis tuis ea mala que subito uenient tibi in diebus 204 tuis. Et exponit: Quia uenient dies in te, et circumdabunt te inimici tui uallo, et circumdabunt te, et coangustabunt te undique, et ad terram prosternent te, et filios tuos, qui in te sunt, et non relinquent in te lapidem super lapidem, eo quod non cognoueris tempus uisitationis tue. Hec autem omnia sub uespasiano, et Tito filio eius completa sunt, sicut Iosephus plenissime  narrat: quando ex longa obsidione tanta calamitas Iudeos oppressit, ut ipse matres filios deuorarent  . Et hoc ideo, quia non cognouerunt tempus uisitationis sue, quando uisitauit eos oriens ex alto. De qua uisitatione Zacarias ait: »Benedictus Dominus Deus Isrel, quia uisitauit, et fecit redemptionem plebis sue .« Quod autem ait: Non relinquent in te lapidem super lapidem, hyperbolice dictum est. Siue lapis super lapidem relictus non est, quo uel ipsa ciuitas, uel aliquis in tota ciuitate defendi potuisset  . Prius enim ciuitas ipsa, deinde turris, que Antonia  dicebatur, postmodum uero templum illud nobilissimum, super quod aliquanti confugerant, magna ui captum et destructum est. Quod si  se hostibus tradidissent, templum destructum non fuisset. In quod, cum iam incenderetur, Titus intrasse, multumque illud laudasse dicitur  . Huius autem ciuitatis destructio cuiuslibet anime perditionem significare potest. In qua fide corrupta, et uirtutum populo deficiente, malignorum spirituum, uitiorumque exercitus eam aggreditur, incendit et dissipat. Capta est autem ciuitas Ierusalem post quadraginta et duos annos a Christi passione  . Quod bene quidem Eliseus significauit, qui ascendens Bethel, cum pueri ipsius loci ei illuderent, dicentes: »Ascende, calue; ascende, calue; maledixit eis in nomine Domini, et statim  egressi sunt duo ursi de saltu et occiderunt quadraginta duos ex illis .« Ideo enim post quadraginta et duos annos a duobus ursis, Tito uidelicet, et uespasiano, Iudei interfecti sunt, quia Christo illudentes, in Caluarie montem eum duxerunt, ibique eum crucifixerunt. Sequitur: Et ingressus in templum cepit eiicere uendentes in illo et ementes. Unde et Mattheus ait: »Et intrauit iehsu in templum, et eiecit omnes uendentes et ementes in templo, et mensas nummulariorum, et cathedras uendentium columbas euertit .« Audite hec, Simoniaci, audite  , nefandi negotiatores. Aut cessate a negotiis, aut exite de templo. Non enim unum, uel duos, sed indifferenter omnes uendentes, et ementes Dominus templi eiecit  de templo. Ipse et mensas nummulariorum, et cathedras uendentium columbas euertit. uos enim nummularii estis, uos columbas uendidistis, uos sine nummo, et pretio nichil agitis. Columbas enim uendunt, quicunque uel Ecclesias, uel sancti Spiritus gratias pretio largiuntur. Horum autem cathedras Dominus euertit, ut per hoc eos non esse episcopos intelligatur. Et dicit eis: Scriptum est, quod domus mea domus orationis est, uos autem fecistis eam speluncam latronum. Latrones enim uos estis, quia per ostium non intrastis. Qui enim non intrat per ostium in ouile ouium, fur est et latro. Ostium enim Christus est, qui, quoniam per eum non intrastis, uestras cathedras euertit. Per hoc enim ostium illi soli intrant, qui secundum canonum instituta episcopi  constituuntur. Exite igitur de domo orationis, que, quoniam uos in ea habitatis, facta est spelunca latronum. Nusquam alibi Dominus hoc fecisse legitur; nusquam alibi corporaliter restitisse, alios impulisse, uel eiecisse narratur. Si igitur eum in hoc quoque imitari uelimus, si aliter non possumus, uiolenter Simoniacos ab Ecclesia pellere debemus. Si tamen uires suppetunt, quibus hoc sine Ecclesie detrimento facere ualeamus.

XLuII. [CAP. XXI.]  Erunt signa in sole, et luna, et stellis, et in terris pressura gentium, pre confusione sonitus maris, et fluctuum, arescentibus hominibus pre timore, et exspectatione, que superuenient 205 uniuerso orbi.Quibusdam interrogantibus Iesum, »quando ueniet regnum Dei, et quod signum aduentus eius?« , respondit quod prius surget gens contra gentem, et regnum aduersus regnum, et terremotus magni erunt per loca, et pestilentie, et fames, terroresque de celo, et signa magna erunt. Unde et Apostolus quibusdam in ipsum timentibus, et scire cupientibus ait: »Rogamus uos per aduentum Domini nostri Iesu Christi, et nostre congregationis in idipsum, ut non cito moueamini a uestro sensu, neque terreamini, neque per spiritum, neque per sermonem, neque per epistolam, tanquam per nos missam, quasi instet dies Domini, quia, nisi uenerit discessio primum, et reuelatus fuerit homo peccati, filius perditionis, qui aduersatur, et extollitur  supra omne, quod dicitur Deus, aut quod colitur, ita ut in templo Dei sedeat, ostendens se tanquam sit Deus « Hec igitur erunt prima signa aduentus Christi. Deinde sequentur et illa, de quibus modo dixit: Erunt signa in sole, et luna, et stellis, et cetera. Sicut enim Christi natiuitatem pax, et exsultatio precessit, cantantibus angelis: »Gloria in excelsis Deo, et in terra pax hominibus bone uoluntatis .«

Et ecce annuntio uobis gaudium magnum, quod erit omni populo, quia natus est uobis hodie Saluator, qui est Christus Dominus, in ciuitate Dauid ;« ita et hunc perditionis filium lites, contentiones, dissensiones, terremotus, pestilentie, fames, et alia his similia terroris signa precedent. Et tunc  tandem ipse reuelabitur, et malis peiora succedent  . »Erit enim tunc tribulatio magna, qualis non fuit ab initio seculi usque nunc, neque fiet; et nisi Dominus abbreuiasset dies illos, non esset salua omnis caro. Sed propter electos breuiabuntur dies illi ,« ut non tantum uiuat, quantum se uiuere sperauit. Regnabit enim »per tempus, et tempora, et dimidium temporis .«---»Quem Dominus iehsu interficiet spiritu oris sui, et auferet illustratione aduentus sui .« Sed fortasse dicet aliquis, ea non esse signa, que frequenter euenire solent; quoniam signum dici non solet, nisi nouum aliquod, et inusitatum. Quocirca illa prelia, illos  terremotus, illas pestilentias, et fames, illosque terrores more insolito, multoque tunc uiolentius fieri credere oportet. Unde non immerito illa tribulatio talis fore dicitur, qualis nulla alia aliquando fuerit; et preter hec omnia, ad cumulum totius mali »surgent pseudochristi, et pseudoprophete, et dabunt alia signa, et prodigia multa, ita ut in errorem inducantur, si fieri possit, etiam electi .« De sole autem, et luna, et stellarum signis alius euangelista dicit: quia »sol obscurabitur,  et luna non dabit lumen suum, et stelle cadent .« His autem conuenire uidentur quedam, que in annalibus Iudeorum scripta referuntur. In quibus mare super omnes montes quindecim cubitis altius exaltari narratur, stantibus aquis, et in nullam partem fluentibus. Et deinde tantumdem in abyssum demergetur, ut uix ab inspicientibus uideri ualeat. Postmodum uero reuertetur in locum suum. Et tunc fortasse illa confusio sonitus maris, et fluctuum fiet, de qua hic modo Dominus loquitur. Neque enim tanta maris, fluctuumque commotio sine magna confusione, et sonitu fieri poterit. Terra quoque sua signa dabit; quia et terremotus tam magni fient, ut pene omnia manufacta ruant, omnesque lapides, etiam parui, conscindentur.  Et fere de montibus descendentes inter homines manebunt, nullique nocebunt. Ipsi quoque homines, quasi amentes, et pre timore arescentes, huc et illuc discurrentes tabescent. Et his quidem Euangelii uerba conuenire uidentur, quibus Dominus ait: Arescentibus hominibus pre timore, et exspectatione, que superuenient uniuerso orbi. Horum autem signorum, et aliorum, que hic non dicuntur, unum quodque uno die, et non amplius fieri narratur. Nos autem quidem auctoritatem non damus, que ideo quidem scripsimus, quia Euangelii uerbis conuenire uidebantur. Sequitur: Nam uirtutes celorum mouebuntur. uirtutes celorum, angelorum exercitus intelligimus  , que ad iudicium uenientem Saluatorem nostrum comitabuntur. Unde et subditur:  Et tunc uidebunt Filium hominis uenientem in nube, cum potestate magna et maiestate. Sic enim descendet Dominus, quemadmodum ascendit, sicut scriptum est: »uiri Galilei, quid statis aspicientes in celum? Hic iehsu, qui assumptus est a uobis in celum, sic ueniet quemadmodum uidistis eum euntem in celum .« Quis autem dicere, uel cogitare ualeat, que tunc letitia bonis, et que tunc erit tristitia malis? His autem fieri incipientibus, respicite, et leuate capita uestra, quoniam appropinquauit redemptio uestra. Audistis, inquit, certissima signa futuri iudicii. Que postquam fieri incipient, respicite, et mentis oculos aperite, credite, et dubitare nolite, leuate capita uestra, et a terrenis ad  celestia erigite mentem uestram, quoniam 206 appropinquauit redemptio uestra. Quamuis enim diem illam nemo sciat, proxima tamen esse dubitari non poterit, postquam hec tanta et talia signa fieri incipient. Cuius rei gratia hanc ualde competentem similitudinem subdidit, dicens: uidete ficulneam, et omnes arbores, cum producunt iam ex se fructum, scitis quoniam prope est estas. Ita et uos, cum uideritis hec fieri, scitote quoniam prope est regnum Dei. Sicut enim fructus, et folia nouiter in  arboribus nascentia estatis aduentum denuntiant, ita et signa superius dicta, statim ut apparuerint, regnum Dei prope esse certissime nuntiabunt  . Amen dico uobis, non preteribit generatio hec, donec omnia fient. Nisi igitur hec signa prius apparuerint, hominum generatio finiri, et dies ultima uenire non poterit. Celum et terra transibunt; uerba autem mea non transibunt. Transibunt utique celum et terra, quia in melius commutabuntur. uerba autem Christi non transibunt, sed in sue ueritatis stabilitate semper manebunt. Transibunt enim, si id, quod affirmant, non fieri posset, et id, quod fieri negant, fieri contigisset.

XLuIII. Erat autem diebus docens in templo; noctibus uero exiens morabatur in monte qui uocatur Oliueti.Et omnis populus manicabat ad eum in templo audire eum. Omnis, inquit, populus manicabat in templo ad eum, id est, summo mane conueniens in templo exspectabat audire eum. A mane enim manicare dicitur  . Que uero sequuntur de Christi passione, quia in Mattheo exposita sunt, hic exponere non est necesse, propter pauca duntaxat, que Mattheus pretermisit. Mittit Dominus Petrum; et Ioannem parare Pascha. Quibus intreuntibus in ciuitatem, occurrit homo amphoram aque portans, quem ipsi sequuntur in domum, in quam intrat. Et ostendit eis paterfamilias cenaculum magnum stratum. Isti enim duo Christi discipuli, duo testamenta sunt, que dum diuina inspiratione mittuntur ad ciuitatem pectoris nostri, Pascha ibi parant; quia  quid agnus ille secundum legem immolatus significet, et qualiter Pascha nostrum immolatus sit Christus, nos docent, et intelligere faciunt. Quibus interior homo noster occurrit, qui, quoniam baptizatus est, amphoram aque non immerito portare dicitur  . Nemo enim non baptizatus hanc amphoram portat. Hunc igitur sequuntur usque in domum, usque in cordis interius secretarium; ibique inueniunt patremfamilias, id est, intellectum, a quo interior nostra familia regitur, et gubernatur. Et ipse ostendit eis cenaculum magnum stratum, per quod fidem intelligimus  aliis uirtutibus ornatam. Ibi enim hec cena paratur, quia per fidem reuelatur. Unde recte dicitur: Nisi credideritis, non  intelligetis. Hoc enim cenaculum infideles non habent. [CAP. XXII.] Et cum facta esset hora, discubuit, et duodecim cum eo. Et ait illis: Desiderio desideraui hoc pascha manducare uobiscum, antequam patiar. Multum, inquit, hoc pascha uobiscum manducare desideraui, ut uetera complerem, et ad noua transirem. Dico enim uobis, quia ex hoc non manducabo illud, donec impleatur in regno Dei, id est, donec in Ecclesia spiritualiter intelligatur, et agatur. uos estis, qui permansistis mecum in tentationibus meis, et ego dispono uobis, sicut disposuit mihi Pater meus, regnum, ut edatis et bibatis super mensam meam in regno meo, et sedeatis super sedes duodecim, iudicantes duodecim tribus Isrel. Sic, inquit, ego uobis Ecclesie regnum trado et dispono,  sicut et Pater meus mihi illud disposuit, ut mea uice illud regatis, et super mensam meam edatis panem uiuum, qui de celo descendit, et bibatis calicem noui testamenti. Hoc autem et de illa celesti mensa intelligi potest  , in qua sancti sola summi boni contemplatione reficiuntur. De qua Psalmista: »Ego, inquit, cum iustitia apparebo in conspectu tuo, satiabor, dum manifestabitur gloria tua .« Ait autem Dominus Simoni: Simon, ecce Satanas expetiuit, ut cribraret uos sicut triticum. Sicut enim olim beatum Iob, ita et apostolos 207 ex Dei permissione cribrauit, si quid fortasse zizanie, et corruptionis in eis inueniret. Et dixit eis: Quando misi uos sine sacculo, et pera, et calceamentis, nunquid aliquid defuit uobis? at illi  dixerunt: Nihil. Nihil enim eis deesse poterat, quos Dominus ipse regebat. Unde Psalmista: »Dominus regit me, et nichil mihi deerit .« Miserat enim eos Dominus non predicare, sed infirmos sanare, dicens eis: »Ite, sanate omnes languores, omnesque infirmitates  .« Ideoque neque sacculo indigebant, neque pera, neque calceamentis. Nondum enim calceati erant in preparatione Euangelii pacis. Dixit ergo eis: Sed nunc qui habet sacculum, tollat similiter et peram. Nunc, inquit, et sacculum, et peram uos ferre concedo, non ad colligendum, sed ad tribuendum; non ut aliena in eis coaceruetis, sed ut inde trahatis quod aliis detis. Hec enim duo, preter hoc quod misericordiam,  et largitatem indicant, utrumque etiam significant testamentum  . Ex his enim, quasi ex sacculo, et pera cunctis diuitiis plenis, trahebant apostoli, unde mentes famelicas, et sitientes reficerent. Securi sint igitur apostoli, et nichil timeant, quia nichil deerit eis portantibus sacculum et peram, quibus nec prius aliquid defuit sine sacculo et pera. Et qui non habet, uendat tunicam suam, et emat gladium. Qui, inquit, non habet gladium spiritus, quod est uerbum Dei, uendat tunicam suam, et emat eum, ut omnibus exutus, nudus nudam crucem sequatur. His igitur uerbis aperte monstratur, quod illi soli predicare, et gladium spiritus ferre debent, qui simul cum apostolis dicere possunt: »Ecce nos reliquimus omnia, et secuti sumus  te .« Qui enim nichil possidet, merito nudus, et absque tunica dicitur. Dico enim uobis, quoniam adhuc, quod scriptum est, oportet impleri in me: Et cum iniquis deputatus est: Etenim ea, que sunt de me, finem habent. Adhuc, inquit, parum, quod restat, oportet impleri in me. Pene enim iam finita sunt, que de me secundum carnem scripta sunt. Sed adhuc illud restat, ut cum iniquis me deputantes, Iudei crucifigant. Et tunc tandem ego quidem a predicatione cessabo: uos autem, omnibus uenditis, emite gladium, accingimini, et ad predicandum uos preparate. At illi dixerunt: Domine, ecce gladii duo hic. At ille dixit eis: Satis est. Sufficiunt enim duorum testamentorum gladii ad totius predicationis opus peragendum. uide,  quam bene omnia conueniant, quamuis, quid uerba Domini significarent apostoli non intelligebant. Et apparuit illi angelus de celo confortans eum. Et factus est in agonia et prolixius orabat. Et factus est sudor eius, sicut gutte sanguinis decurrentis in terram. Hec enim pugna Saluatoris nostri, martyrum agones  , et certamina significabat. Ille sudor sanguineus, eorum sanguinem de toto eius corpore, quod est Ecclesia, ubique fundendum manifestabat. Orabat autem prolixius, quatenus nobis ostenderet quid in tali pugna agere debeamus, ut angelorum consolationem recipere mereamur. Cetera, que sequuntur, in Mattheo exposita sunt.

XLIX. [CAP. XXIu.] Duo ex discipulis ibant ipsa die in castellum, quod erat in spatio stadiorum sexaginta ab Ierusalem, nomine Emmaus, et ipsi loquebantur adinuicem de his omnibus que acciderant.Unus autem istorum, ipse, qui hec scribit, beatus Lucas fuisse putatur  . Mos enim fuit antiquonum, ut in suis scriptis sic de se, quasi de aliis, loquerentur. Unde et Moyses frequenter dicit: »Locutus est Dominus ad Moysen dicens .« Et Mattheus, »Preteriens, inquit, iehsu uidit hominem sedentem in telonio, Mattheum nomine .« Et multa talia. Et factum est, dum fabularentur, et secum quererent, et ipse iehsu appropinquans ibat cum illis. Bonum est igitur loqui de Iesu. Bonum est semper in mente  habere, quia nec ipse eorum obliuiscitur qui eius memores sunt. Sicut et hic, quia isti duo de eo loquebantur, ipse appropinquans ibat cum eis. Beati, cum quibus ambulat iehsu. Beati, cum quibus ambulat salus, et uita, qui, quoniam cum luce uadunt, errare 208 non possunt. Sequitur: Oculi autem eorum tenebantur, ne eum agnoscerent. Quia enim dubitabant, quia nondum perfecte credebant, ideo eum uidentes non agnoscebant. Et ait ad illos: Qui sunt hi sermones, quos confertis ad inuicem ambulantes, et estis tristes? Et respondens unus, cui nomen Cleophas, dixit ei: Tu solus peregrinus in Ierusalem, et non cognouisti que facta sunt in illa his diebus? Ac si dicat: Tantum scelus nouiter in Ierusalem perpetratum est, ut pre sua magnitudine  omnino celari non possit, et quomodo tu solus ea que ibi his diebus facta sunt non cognouisti? Quibus ille dixit: Que? Et dixerunt: De Iesu Nazareno, qui fuit uir propheta, potens in opere, et sermone coram Deo, et omni populo, et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quod ipse esset redempturus Isrel. Multum egrotabant isti, multisque eis necesse fuerat ut medicus et Saluator eis apparuisset. Quod enim dicunt, Nos sperabamus, se iam a spe quodammodo decidisse ostendunt  . Et nunc super hec omnia tertia dies est hodie quod hec facta  sunt. Hodie igitur, secundum promissionem suam resurrexisse debuerat. Qui tamen utrum resurrexerit ignoramus. Sed et mulieres quedam ex nostris terruerunt nos, que ante lucem fuerunt ad monumentum, et non inuento corpore eius, uenerunt dicentes se etiam uisionem angelorum uidisse, qui dicunt eum uiuere. Et abierunt quidam ex nostris ad monumentum, et ita inuenerunt, ut mulieres dixerunt; ipsum uero non inuenerunt. His auditis, secretorum omnium cognitor, uidens eos et amare, et dubitare, eorum infidelitati respondens, ait: O stulti, et tardi corde ad credendum in omnibus que locuti sunt prophete! Nonne hec oportuit pati Christum, et resurgere a mortuis, et ita intrare in gloriam suam? Et incipiens a Moyse et omnibus prophetis interpretabatur  illis in omnibus Scripturas que de ipso erant. Christi namque passionem et resurrectionem significans Moyses scribit, qualiter Iacob Iudam filium suum benedixerit, de cuius progenie Dominus natus est, dicens ei: »Iuda, te laudabunt fratres tui: manus tua in ceruicibus inimicorum tuorum. Et adorabunt te filii patris tui. Catulus leonis Iuda: adpredam, fili mi, ascendisti; requiescens accubuisti ut leo, et quasi leena: quis suscitabit eum?« « Ad predam enim in crucem Christus ascendit, quia de diaboli potestate morte sua mundum eripuit. Sed quasi leo accubuit; quia nec in ipsa morte fortitudinem amisit. Quis autem suscitauit eum, nisi Deus Pater; et diuinitas ipsa, que in eo erat  ? Similiter autem et Dauid  Christi passionem, et resurrectionem significans ait: »Ego dormiui, et somnum cepi, et resurrexi, quoniam Dominus suscepit me   .« Itemque: »Foderunt manus meas, et pedes meos, dinumerauerunt omnia ossa mea, et diuiserunt sibi uestimenta mea, et super uestem meam miserunt sortem   .« Et Isaias: Corpus, inquit  , suum dedit percutientibus, et genas suas uellentibus. Faciem suam non auertit ab increpantibus, et conspuentibus in eum.  »uere languores nostros ipse tulit, et dolores nostros ipse portauit .«--- »Oblatus est, quia ipse uoluit, et non aperuit os suum .«---»Propter scelus populi mei  percussi eum, et dabit impium pro sepultura, et diuitem pro morte sua .« Dum hec, et similia eis Dominus loqueretur, et prophetarum illis testimonia interpretaretur, appropinquauerunt castello quo ibant, et tunc ipse non solum corporis beatitudine, sed et ipsa facie, quamuis longius ire  noluerit, longius se tamen ire ostendit. Sic enim et superius dicitur, quod Samaritani noluerunt recipere eum, »quia facies eius erat euntis in Ierusalem .« Hoc igitur modo probabat eos Dominus, quo affectu et qua caritate peregrinos suscipiebant; quatenus et nos discamus ab eis qualiter eos suscipiamus. Si enim aliter eos tenere non possumus, piam eis uiolentiam inferre debemus. Unde et hic dicitur: Et cegerunt illum, dicentes: Mane nobiscum, quoniam aduesperascit, et inclinata est iam dies. Et intrauit cum illis. Et factum est, dum recumberet cum illis, accepit panem, et benedixit, et fregit, et porrigebat illis. Sic enim facere solebat, quando adhuc inter eos conuersabatur. Et aperti sunt oculi eorum, assuetam eius consuetudinem uidentes.  Et cognouerunt illum: et ipse euanuit ex oculis eorum. At illi pariter gaudio et merore commoti dixerunt ad inuicem: Nonne cor nostrum ardens erat in nobis, dum loqueretur in uia, et aperiret Scripturas? Cur eum non tenuimus? Cur uel ad pedes 209 eius non corruimus? Cur nobis ipsis, et cordibus nostris non credidimus? Ubi eum queremus? Ubi inueniemus? Exsurgentes eadem hora regressi sunt in Ierusalem, et inuenerunt congregatos undecim, et eos, qui cum ipsis erant, dicentes, quod surrexit Dominus uere, et apparuit Simoni. Et ipsi narrabant que gesta erant in uia, et quomodo cognouerunt eum in fractione panis. Considera modo, quanta ibi letitia fuerit, dum illi, et illi uicissim sibi sua gaudia nuntiarent.

L. Dum autem hec loquuntur, stetit iehsu in medio eorum, et dixit eis: Pax uobis.Loquebantur discipuli de Iesu, et ea que uiderant, in commune referebant. Cum statim ipse adfuit, et sua eos presentia reddidit certiores. Semper enim in medio illorum est iehsu qui pie loquuntur de eo, et qui congregantur in nomine eius. Unde ipse ait: »Ubi duo, uel tres congregati fuerint in nomine meo, ibi sum in medio eorum .« Pacem autem eis commendat. Pacem eos habere persuadet, quia sine pace impossibile est placere Deo. In eis enim habitat Dominus, qui pacem et concordiam diligunt  . Unde Psalmista: »Et factus est, inquit, in pace locus eius .« Sequitur: Ego sum, nolite timere. Ego, inquit,  sum. Cognoscite uocem meam. Non in spiritu, ut putatis, sed corporaliter me uidetis. Conturbati enim, et conterriti, non ipsum Dominum, quem uidebant, sed spiritum se uidere putabant. Et dixit eis. Quid turbati estis, et cogitationes ascendunt in corda uestra? Nihil est, quod cogitatis: quia non phantasticum  aliquod, sed ueritatem uidetis. Et protinus eis manus et pedes ostendens, ait: uidete manus meas, et pedes meos, quia ipse ego sum. Cognoscite uel uulnerum cicatrices, si me nec in persona, nec in uoce cognoscitis. Palpate, et uidete, quia spiritus carnem et ossa non habet, sicut me uidetis habere. Ideo enim suorum uulnerum cicatrices Dominus reseruauit, ut in eis discipulorum suorum corda sanaret, et in seipso ostendendo uulnera carnis, sanaret in eis uulnera mentis. Sciebat enim quod apostolus Thomas aliquando dicturus esset: »Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam .« Propter hoc igitur cicatrices delere noluit, quas, si uoluisset, delere  omnino potuisset  . Nemo autem hinc argumentando, nos cum omnibus nostri corporis cicatricibus resurgere arbitretur; quoniam nichil in sanctorum resurget corporibus, quod inconueniens, uel indecens uideatur  . Adhuc autem illis non credentibus, et mirantibus pre gaudio, dixit: Habetis hic aliquid, quod manducetur? At illi obtulerunt ei partem piscis assi, et fauum mellis. Hoc igitur offeramus et nos. Semper hec oblatio inueniatur in nobis; hoc enim cibo delectatur, quia in hoc cibo fides nostra continetur; in quo Christi passio, et resurrectio, in quo et uite nostre perfecta forma significatur. Quia enim et de illius passione dolemus; et iterum de eius resurrectione gaudemus, utique offerimus ei et piscem assum per passionem, et fauum  mellis per resurrectionem  . Nam et beatus Paulus piscem assum ei offerebat, cum diceret: »Castigo corpus meum, et in seruitutem redigo, ne forte, cum aliis predicauerim, ipse reprobus efficiar .« Itemque: »Quis infirmatur, et ego non infirmor? Quis scandalizatur, et ego non  uror?«  Multum enim ille piscis assatur, qui pro omnibus uritur. Omnes enim pisces sumus, quicunque in baptismo natauimus. Offerimus 210 autem Domino et fauum mellis; quando eius amoris dulce line pleni, simul cum Psalmista dicimus: »Quam dulcia faucibus meis eloquia tua, super mel et fauumori meo!«  Hoc enim cibo nobiscum reficitur iehsu, quo et ipse delectatur, et mentes nostre pinguescunt. Unde et subditur: Et cum manducasset coram eis, sumens reliquias, dedit eis. Christi namque reliquias sumimus, si eum imitatur, et eius sermones seruamus. Eius namque reliquie sunt hec Euangelia, que ad comedendum, et agendum ipse nobis reliquit. His enim mens nutritur, reficitur anima, pinguescit intellectus. Unde et  subditur: Hec sunt uerba, que locutus sum ad uos, cum adhuc essem uobiscum, quoniam necesse est, impleri omnia, que scripta sunt in lege Moysis, et prophetis, et psalmis de me. Tunc aperuit illis sensum, ut Scripturas intelligerent. Dedit igitur eis reliquias. Dedit et dentes, quibus eas comedere possent. Has enim comedere nequeunt, quibus sensus diuinitus non aperitur. Et dixit eis: Quoniam sic scriptum est, quod uos quidem, quia usque nunc Scripturas non intelligebatis sic scriptum esse nesciebatis, et sic oportebat Christum pati, et resurgere a mortuis die tertia, et predicari in nomine eius penitentiam, et remissionem peccatorum in omnes gentes, incipientibus ab Hierosolyma. uos autem estis testes horum. uobis predicantibus, et testantibus ubique hec omnia firmabuntur.  Et ego mittam promissum Patris mei in uos. De quo propheta: »Erit, inquit, in diebus illis, effundam de Spiritu meo super omnem carnem, et prophetabunt. uos autem sedete in ciuitate quoadusque induamini uirtute ex alto .« Nemo igitur ab Ecclesia recedat, quicunque hac uirtute  indui desiderat. Hec enim uirtus nulli datur, qui extra hanc ciuitatem inuenitur. Unde et sacri canones negant, hereticos posse dare Spiritum sanctum:  ideoque a catholicis consignari precipiunt, qui ab eis baptizati sunt.


EXPLICIT SECUNDUM LUCAM.





S. BRUNONIS ASTENSIS EPISCOPI SIGNIENSIS COMMENTARIA IN IOANNEM



211 PARS PRIMA.

INITIUM SANCTI EuANGELII SECUNDUM IOANNEM. I. [CAP. I.] In principio erat uerbum, et uerbum erat apud Deum, et Deus erat uerbum. iehsu Christus Dominus noster, quemadmodum dicitur Filius Dei, sic dicitur uerbum Dei, sic et uirtus et Sapientia Dei. Unum enim idemque significant, unum idemque sunt Filius, uerbum, uirtus et Sapientia. De quo uerbo ait Psalmista: »uerbo Domini celi firmati sunt .« Et ut uerbum et Sapientiam idem esse ostenderet, ait: »Omnia in Sapientia fecisti .« Nunquam igitur Pater sine Filio fuit, quia nunquam sine uerbo, nunquam sine uirtute, nunquam sine Sapientia esse potuit. Hec autem Sapientia, hec uirtus, hic Dei Filius, quamuis temporaliter de uirgine natus  sit, in principio tamen et ante tempus erat. Et hoc est quod ait: In principio erat uerbum  . Taceant igitur quicunque Saluatorem nostrum, priusquam de uirgine nasceretur, non fuisse contendunt. Hoc enim Iudei et gentiles, et quidam hereticorum dicere solent. Quorum quidem errores euangelista destruit, dum eum in principio fuisse dicit. Sed ubi erat? Et uerbum erat apud Deum. Semper enim in Patre Filius; semper in Filio Pater. Unde ipse ait: »Ego sum in Patre, et Pater in me est .« Denique, ubi debuit esse, nisi in Deo, uirtus et Sapientia Dei? Ubi enim est uirtus et sapientia tua, nisi in te et in animo tuo? Sic igitur et uerbum Dei, id est uirtus et Sapientia Dei, in principio erat apud Deum. Et quid erat? Et Deus erat uerbum. Nihil  enim in Deo est, quod Deus non sit. Totus enim idem est, et substantialiter idem. Hoc autem uerbum nec syllabis constat, nec uoce profertur. Sed semper in sinu manens, et in corde Patris cuncta  disponit, regit et operatur. Hoc erat in principio apud Deum. Confirmatio est. Omnia per ipsum facta sunt, et sine ipso factum est nichil. Si igitur omnia per uerbum facta sunt, et omnia in Sapientia Dominus fecit, manifestum est quia uerbum et Sapientia idem sunt. Ibi igitur uerbum, ubi Sapientia. In nobis autem non ita fit, quia uerbum in ore, in corde sapientiam habemus  . uerumtamen sicut sapientia nostra uoce induitur et fit uerbum, ut audiatur, ita et Sapientia Dei carne induta est, et uerbum caro factum est, ut ab hominibus uideatur. Siue igitur uerbum, siue Sapientia uocetur Dei Filius, nulla differentia est. Non enim loquendo, sed sciendo et uolendo cuncta operatur Deus. Quod enim scriptum est: »Ipse dixit, et facta sunt, ipse mandauit, et  creata sunt ,« non sic est accipiendum, quasi motu lingue et eris percussione aliqua ex ipsius ore uox insonuerit. Sed dicere Dei uoluisse est  . Omnia per ipsum perfecta sunt. Omnia enim per ipsum facta sunt, quecunque a Patre facta sunt, et sine ipso nichil a Patre factum est  . Nihil enim sine Sapientia fecit Deus. Deus igitur unus est, qui in Sapientia sua et in Spiritu suo omnia operatus est. Cuius Sapientia carnem suscepit. Cuius Spiritus in igne apparuit. Qualiter autem Sapientiam suam, uerbum suum et Filium suum ipse genuerit, quia solui non potest, queri non debet. Quod factum est in ipso, 212 uita erat, et uita erat lux hominum, et lux in tenebris lucet, et tenebre eam non comprehenderunt. Due namque nature sunt in  Christo, diuina scilicet et humana. Quarum altera facta est, altera facta non est. Humanitas enim, que in ipso est, et facta et creata est. Ipse enim fecit humanitatem suam, ipse fecit et matrem suam,  per quem omnia facta sunt, et sine quo factum est nichil. Hoc igitur solum in ipso est, nichilque aliud est, quod in ipso factum est. Hoc autem uita erat. Quamuis hoc Iudei non credebant. Christi namque humanitas omnium in se credentium et salus et uita est, Unde ipse ait: »Ego sum uia, ueritas et uita .« Itemque: »Ego sum resurrectio et uita. Et uita erat lux hominum .« Si enim Christi humanitas uita erat, et uita erat lux hominum; ergo et Christi humanitas erat lux hominum. Sed cur lux? Quia lucebat, quia docebat, quia predicabat, quia populum, qui sedebat in tenebris illuminabat. Unde Propheta: »Populus, inquit, qui sedebat in tenebris, uidit lucem magnam, habitantibus in regione umbre mortis lux orta est eis .«  Hinc ipse quoque Dominus ait: »Ego sum lux mundi, qui sequitur me non ambulat in tenebris, sed habebit lumen uite .« De qua et subditur: Et lux in tenebris lucet. Lux enim in tenebris lucebat, quando inter peccatores Christus Dominus predicabat. Hanc autem lucem tenebre non comprehenderunt, quia »peccatum non fecit, nec dolus inuentus est in ore eius .« Ipse enim solus inter peccatores sine peccato uiuere potuit. Hec sola lux nullis tenebris est offuscata, nulla caligine denigrata, nullis uitiis maculata. Alii  autem hunc locum ita distinguunt, ut prius dicant, quod factum est, deinde subinferant, in ipso uita erat. Sed uideant quomodo his sequentia continuentur. Omnia enim que temporaliter fiunt uel facta sunt,  priusquam fierent, in ipso erant, in ipso et uiuebant, et uigebant. uiuunt enim omnia que in Dei dispositione sunt, quia sicut disposita sunt, non euenire non possunt. Fuit homo missus a Deo, cui nomen erat Ioannes. Hic uenit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Omnes enim, sicut Lucas ait, existimabant de Ioanne, »ne forte esset Christus .« Erat enim lucerna lucens et ardens. Sed non erat ipse lux, quia ad hoc solummodo uenerat, ut testimonium perhiberet de lumine. Erat autem lux uera, lux eterna et indeficiens, que illuminat omnem hominem uenientem in hunc mundum. Omnis enim  homo in hunc mundum ueniens hac sola luce interius et exterius illuminatur. Hec oculis uisum, et cordi tribuit intellectum. Qui hac luce non illuminatur, cecus est, et in tenebris manet. uenit autem homo in hunc mundum, quando nascitur, quia tunc primum in hoc mundo apparet. Unde et de seipso Dominus ait: »Exiui a Patre, et ueni in mundum, iterum relinquo mundum, et uado ad Patrem ,« Deus enim, qui ubique est, quando se  nobis manifestat, uenire; quando se celat, recedere dicitur. uenit igitur in mundum, quia secundum carnem, quam assumpsit, mundo uisibilis apparuit. Et hoc est quod dicitur: In mundo erat, et mundus per ipsum factus est, et mundus eum non cognouit. Quid est enim, in mundo erat, nisi quia uisibilis inter homines in hoc mundo conuersabatur? Mundus autem secundum quosdam eum cognouit, et secundum quosdam eum non cognouit. Mundi enim amatores Christum sequi et cognoscere noluerunt, qui quoniam solam huius mundi uoluptatem et gloriam diligunt, non immerito mundus uocantur. Unde et discipulis suis Dominus ait: »Quia de hoc mundo non estis, sed ego elegi uos de mundo, propterea odit uos mundus. In propria uenit, et sui eum non receperunt  .« Cum enim omnia sua sint, eius tamen propria, Iudei dicebantur. Et isti quidem eum non receperunt, sed eum spernentes, dixerunt: »Nolumus hunc regnare super nos. Quotquot autem receperunt eum, dedit eis potestatem filios Dei fieri, his qui credunt in nomine eius .« Quiid enim maius illis dari potuit, quam ut essent filii Dei? »Si enim filii, ait Apostolus, et heredes, heredes quidem Dei, coheredes autem Christi .« Si uero coheredes sunt, eamdem habent beatitudinem et possessionem. Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Quantum enim ad hanc secundam natiuitatem, qua filii Dei homines fiunt, non secundum uiri uoluntatem, neque ex uoluntate  carnis et sanguinis, sed secundum uoluntatem Dei, ex aqua et Spiritu sancto regenerantur et renascuntur homines. Quantum uero ad primam natiuitatem, uno et simili modo 213 et boni et mali homines nascuntur. Et uerbum caro factum est, et habitauit in nobis. Factum est utique uerbum caro; non quod uerbum mutaretur in carnem, sed quia carnem suscipiendo, ex diuinitate et humanitate una persona facta est  . Et habitauit in nobis, sicut Ieremias ait: »Hic Deus noster, et non estimabitur alius ad eum qui adinuenit omnem uiam scientie, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est .« Et uidimus gloriam eius, gloriam  quasi unigeniti a Patre, plenum gratie et ueritatis. Hanc enim Christi gloriam illi uiderunt, qui simul cum eo erant, quando in monte transfiguratus est, quando resplenduit facies eius sicut sol, uestimenta autem eius facta sunt alba sicut nix. Quando et uox Patris audita est: »Hic est Filius meus dilectus, in quo mihi bene complacui .« Erat autem plenus gratie et ueritatis, secundum hoc quod Psalmista ait: »Speciosus forma pre filiis  hominum, diffusa est gratia in labiis tuis .« Et: »Propter ueritatem et mansuetudinem et iustitiam deducet te mirabiliter dextera tua .«

II. Ioannes testimonium perhibet de ipso, et clamat dicens: Hic erat quem dixi, qui post me uenturus est, ante me factus est, quia prior me erat.uenit enim Dominus post Ioannem, quia et post eum natus est, et post eum predicare cepit. Sed ante eum factus est, quia prior erat  . Decet enim multumque conuenit ut semper priores anteponantur, et suis minoribus preferantur. Huic enim simile est, cum de aliquo dicimus, hic mihi olim par erat, sed modo ante me factus est, modo me precedit, modo mihi prelatus est. Et de plenitudine eius nos omnes accipimus  gratiam pro gratia. uidimus, inquit, eum plenum gratie et ueritatis, de cuius plenitudine nos omnes accepimus gratiam salutis et reconciliationis pro gratia fidei, qua in eum credimus. Hanc autem gratiam Moyses nobis dare non potuit, quia lex tantum per Moysem data est, gratia et ueritas per Iesum Christum facta est. Per Christum namque celum aperitur, legis et prophetarum fides et ueritas intelligitur, et mundus Deo reconciliatur. Eramus »enim, ut scriptum est, sicut oues errantes,« sed, cognita ueritate, »conuersi sumus nunc ad pastorem et episcopum animarum nostrarum .« Deum nemo uidit unquam. Unigenitus Filius, qui est in sinu Patris, ipse narrauit. Nam quia dixerat: uidimus gloriam eius, gloriam quasi unigeniti a Patre,  ne quis hoc de diuinitate intelligeret, que utique inuisibilis est, ideo ait: Deum nemo uidit unquam. Hoc autem probat ab auctoritate Filii Dei, dum dicit: Unigenitus Filius, qui est in sinu Patris, ipse narrauit. Tunc enim hoc narrauit, cum dixit: »Nemo nouit Filium nisi Pater, neque Patrem quis nouit, nisi Filius, et cui uoluerit Filius reuelare .« Quod, quid significet, in Mattheo expositum est.

III. Et hoc est testimonium Ioannis, quando miserunt Iudei ab Ierosolymis sacerdotes et leuitas ad eum,ut interrogarent eum: Tu quis es? Et confessus est, et non negauit, et confessus est, quia non sum ego Christus. Omnes enim existimabant Ioannem esse Christum, quoniam in uita et moribus, in habitu et  sancta conuersatione aliis omnibus dissimilis erat. Ipse tamen gloriam mundi fugiens, et Christum se non esse respondens, in tantum se humiliauit, ut indignum  se esse diceret, qui Christi calceamenta soluere debuisset. Et interrogauerunt eum: Quid ergo? Elias es tu? Et dixit: Non sum. Interrogatus Dominus de Elia, respondit: »Elias quidem uenturus est, et restituet omnia, et si uultis scire, Ioannes ipse est Elias .« Quid est igitur quod se Ioannes Eliam esse negat, quem Dominus ipse Eliam esse affirmat? Dicit Ioannes: Non sum Elias. Dicit iehsu: Ioannes ipse est Elias. Nec iste quidem mentiri potest, quia ueritas est: nec ille, quia discipulus ueritatis. uerum ergo dicit uterque. Alter enim de persona, alter de spiritu loquitur. Ioannes enim in spiritu Elias erat; sed in persona Elias non erat  . De quo Angelus ad Zacariam: »Ipse, inquit, preibit ante eum in spiritu et uirtute Elie .«  At illi: Propheta es tu? Et respondit: Non. Non enim simpliciter propheta, sed plus quam propheta erat Ioannes. 214 Unde et Dominus ait: »Quid existis uidere? Prophetam? Dico uobis, et plus quam prophetam .« Plus enim quam propheta fuit Ioannes, quia non solum uentura nuntiauit, quod utique prophetarum est, uerum etiam digito monstrauit, quod prophetarum non est. Dixerunt ergo ei: Quis es, ut responsum demus his qui miserunt nos? Quid dicis de teipso? Ait: Ego uox clamantis in deserto: dirigite uiam Domini, sicut dixit Isaias propheta. uox Ioannes, uerbum Christus. Sicut enim Ioannes  precedit Christum, ita et uox precedit uerbum. Statim enim, ut ex ore loquentis sonus qualiscunque procedit, uox est; uerbum autem  nondum est, quia omne uerbum significat aliquid. Precedit igitur uox; sequitur uerbum. Merito ergo uox Ioannes, et uerbum Christus uocatur, quoniam et nascendo, et predicando, et moriendo, et ipsa sui nominis significatione Christum precessit. Hec autem uox in deserto clamabat, quia crudeles et impios ad fidem uocabat, qui non homines pietate, sed bestias crudelitate imitabantur. Desertum enim non hominum, sed ferarum habitatio est. Sed quid dicebat? Dirigite uiam Domini, sicut dicit Isaias propheta. Dirigite, inquit, uiam Domini, ut ipse ad uos uenire, et in uobis habitare dignetur, qui nisi per uiam rectam incedere nescit. Fides enim, spes et caritas, pietas et iustitia, et misericordia, uie sunt  per quas ad nos Dominus uenit, si eas habeamus, et ad Deum dirigamus. Iste uie illis directe non sunt, qui non ex ueritate, sed simulatorie per eas incedunt. Et qui missi fuerant, erant ex Phariseis.  Pharisei namque pre ceteris iustiores esse arbitrabantur. Quibus Dominus ait: »Publicani et meretrices precedent uos in regnum Dei ,« Quos et Ioannes uiperarum genimina uocauit dicens: »Serpentes genimina uiperarum, quomodo fugietis iudicia gehenne?«  Et interrogauerunt eum, et dixerunt ei: Quid ergo baptizas, si tu non es Christus, neque Elias, neque propheta? Respondit eis Ioannes dicens: Ego baptizo in aqua; medius autem uestrum stetit, quem uos non scitis. In aqua enim et non in spiritu baptizabat Ioannes, quia non peccata soluebat, sed corpora tantum lauabat, et Christi baptismum baptizando significabat  . Illius igitur baptismus umbra quedam erat et significatio melioris baptismi. Ego, inquit, uos in aqua  baptizo; medius autem uestrum stetit, et uidistis, et audistis eum, inter uos conuersatur, et uobiscum habitat, quem uos non scitis. Ipse est qui post me uenturus est, qui ante me factus est. Post eum namque et nascendo, et predicando, et baptizando, et moriendo uenit Christus. Factus est autem ante eum, quia quasi Dominum eum sequitur beatus Ioannes, et post eum uadit  . Ante enim hoc in loco non temporis, sed ordinis habet significationem. Cuius ego non sum dignus ut soluam eius corrigiam calceamenti. Christi namque corrigiam calceamenti soluere, est eius humanitatis et mortalitatis mysterium predicare. Calceamentum enim, quia ex mortuorum pellibus fit, carnis morticinum significat  . Alia enim nostra indumenta ex alia, et alia materia fiunt.  Calceamenta uero non nisi carnea sunt. Unde et merito pro carne ponitur. uide ergo quantum se humiliauerit precursor Domini, qui priusquam eum laudare ceperat, quasi qui eius laudes predicare idoneus non esset, statim se indignum esse dixit, qui non solum eius diuinitatis, sed etiam ipsius humanitatis mysterium nuntiaret. Hec in Beihania facta sunt trans Iordanem, ubi erat Ioannes baptizans.

Iu. Altera die uidit Ioannes Iesum uenientem ad se, et ait: Ecce Agnus Dei, ecce qui tollit peccata mundi.Agnus enim dicitur Christus propter innocentiam et simplicitatem, quia sicut agnus ad uictimam ductus est, et non aperuit os suum ; et ipse quidem tulit peccata mundi: non autem illius de quo supra dicitur: Et mundus eum non cognouit; sed  illius qui eius fidem et doctrinam secutus est. Hic est de quo dixi: Post me uenit uir, qui ante me factus est, quia prior me erat. Hoc autem iam superius expositum  est. Et ego nesciebam eum. Quid est nesciebam eum, nisi uultu adhuc et facie illum ignorabam, utpote quem nondum corporaliter uideram? Sed ut manifestetur in Isrel, propterea ueni ego in aqua baptizans. Ideo, inquit, solitudinem et desertum reliqui, et ad 215 planitiem descendens, baptizare cepi, ut populo Isrelitico undique ad me confluenti eum manifestarem. Et testimonium perhibuit Ioannes dicens: Quia uidi Spiritum descendentem, quasi columbam de celo, et mansit super eum, et ego nesciebam eum; sed qui misit me baptizare, ille mihi dixit: Super quem uideris Spiritum descendentem, et manentem super eum, hic est qui baptizat in Spiritu sancto. Descendit enim Spiritus sanctus super Saluatorem nostrum in columbe specie, quatenus mitem et simplicem, sine  felle, omnique amaritudide eum ostendit. Mansit autem super eum, quia non ad horam, uel temporaliter in eo est, sed semper et essentialiter in eo manet  . Quamuis enim desuper ueniebat, in eo tamen semper erat. Sed nisi illo modo uenisset, Ioannes eum non uidisset. Hoc enim diuinitus ei dictum fuerat: Super quem uideris Spiritum descendentem, et manentem super eum, hic est qui baptizat in Spiritu sancto. Baptizabat enim Dominus in Spiritu sancto, id est in uirtute Spiritus sancti, que totius Trinitatis communis est; idemque est, baptizare in Spiritu sancto, quod est, baptizare in nomine et uirtute Patris, et Filii, et Spiritus sancti. Tres enim persone sunt, quarum una est Spiritus sanctus, in qua sola nemo baptizatur. Unde et Dominus discipulis  ait: »Ite, docete omnes gentes, baptizantes eos in nomine Patris, et Filii, et Spiritus sancti .« Ioannes autem quia non baptizabat in Spiritu sancto, ideo quos ipse baptizauit, iterum rebaptizati sunt. Si enim baptizasset in Spiritu sancto, eius baptismus iam non figura, sed ueritas esset. Sequitur: Ego uidi, et testimonium perhibui, quia hic est Filius Dei. Statim autem baptizatus iehsu, sicut alii euangeliste scribunt , iuit in desertum, et ieiunauit quadraginta diebus, et quadraginta noctibus. Deinde uero, iam illius anni fine propinquante, cum nondum palam, et in synagogis predicasset, paucos etiam secum discipulos haberet, quos familiariter docebat, uenit iterum ubi erat Ioannes.  Unde et subditur: Altera die iterum stabat Ioannes, et ex discipulis eius duo, et respiciens Iesum ambulantem, dixit: Ecce Agnus Dei. Altera enim hoc in  loco non ad hesternam spectat, sed pro alia ponitur  . Non enim proprie illa dies altera dicitur, que post tam multos dies subsequitur. Et de his quidem in Lucu sufficienter diximus. Et audierunt eum duo discipuli loquentem, et secuti sunt Iesum. Crediderunt enim magistro loquenti, et Christo Domino testimonium perhibenti, et secuti sunt Iesum, gaudentes se tandem illum inuenisse, de quo toties Ioannem loquentem audierant. Et relinquentes Ioannem, secuti sunt eum, quem ipsius Ioannis testimonio cognouerunt esse et magistrum ipsius quoque Ioannis. Conuersus autem iehsu, et uidens eos sequentes se, dicit eis: Quid queritis? Qui dixerunt ei: Rabbi, ubi habitas? Quid autem significet Rabbi, euangelista exposuit, dicens: Quod dicitur interpretatum  Magister. Quod enim Dominus ad eos conuertitur, quod eos respicit, et cum eis loquitur, clementie et bone uoluntatis indicium est. Sciebat enim, quales erant, et quales postea futuri erant, et quo effectu eum sequebantur. Omnes enim diligit iehsu, qui eum sequuntur. Neminem ad se uenientem repellit. Unde et istis interrogantibus, Ubi habitas? Respondit: uenite, et uidete. Non dixit, in illo, uel illo loco, quod si dixisset, potius locum ostendere quam eos inuitare uideretur. uenerunt, et uiderunt ubi maneret, et apud eum manserunt die illo, cunctis diebus mansuri cum illo. Hora autem erat quasi decima. Erat autem Andreas, frater Simonis Petri, unus ex duobus, qui audierant ab Ioanne, et secuti fuerant eum. Inuenit hic primum fratrem suum  Simonem, et dicit ei: Inuenimus Messiam. Quid sit autem messias, ait euangelista, quod est interpretatum Christus. Exspectabant enim Iudei messiam, et adhuc quidem exspectant, sed frustra. Unde et Dominus ait: »Ego ueni in nomine Patris mei, et non suscepistis me: alius ueniet in nomine suo, et illum recipietis .« Et adduxit illum ad Iesum. Boni fratres, qui sic desiderant uidere Iesum. Intuitus autem eum iehsu, dixit: Tu es Simon filius Iona, tu uocaberis Cephas. Et hoc euangelista exponit, dicens: Quod interpretatur Petrus. Tu es, inquit, Simon, quod obediens dicitur  , quem genuit Ionas, id est Grandis  . Tu uocaberis Cephas id est Petrus, a petra denominatus, a 216 Christo corroboratus, quod tamen agnoscens interpretatur. Ipse  enim pre ceteris Dominum agnoscens ait: Tu es Christus Filius Dei uiui .« Cui Dominus ait: »Et ego dico tibi, quia tu es Petrus ,«  bene respondens, et bene agnocens. Non est autem intelligendum, ut Petrum, et Andream tunc temporis Dominus elegisset, quos, sicut alii euangeliste scribunt , de piscatione Christus uocauit  . Unde et hic dicitur, quia manserunt apud illum die illo. Postquam enim eos elegit, non uno die, sed omnibus diebus cum eo manserunt. In crastinum uoluit exire in Galileam, et inuenit Philippum, et dicit ei iehsu: Sequere me. Erat autem Philippus a Bethsaida ciuitate Andree, et Petri. Secundum enim hec dicta beati Ioannis, primus apostolorum Philippus uidetur esse uocatus. Et merito quidem primus uocatur ille, qui os lampadis interpretatur; quatenus et ipse, et ceteri post ipsum intelligant, ad quale officium eligantur   . Tale enim os tunc omnes receperunt, quando in linguis igneis Spiritus sanctus super eos descendit. Legimus autem quando Petrus, et Andreas, Iacobus, et Ioannes, et Mattheus euangelista uocati sunt. De ceteris autem non legimus. Habebat tamen iam tunc aliquando discipulos iehsu, cum quibus, ut in sequentibus legitur, ad nuptias uocatus est. Sed qui illi fuerint, nescimus. Inuenit Philippus Nathanel, et dixit ei: Quem scripsit Moyses in lege, et prophete, inuenimus, Iesum filium Ioseph a Nazareth. Rudis adhuc erat Philippus, predicare uolebat, nec sciebat. Dicit se inuenisse Iesum, de quo et Moyses scripsit, et ceteri prophete. uerum quidem dicit. Et dicit ei Nathanel: A Nazareth potest aliquid boni esse? Ac si dicat: Bonum quidem  aliquid potest esse a Nazareth; sed Christus iehsu nasciturus est in Bethlehem. Dicit ei Philippus: ueni, et uide. ueni, inquit, et uide. Loquere cum eo, audi uerba ipsius, ut quis, et qualis sit intelligere ualeas. Credidit enim Nathanel, et secutus est eum. uidit iehsu Nathanel uenientem ad se, et ait de eo: Ecce uere Isrelita, in quo dolus non est. Magnus uir iste Nathanel, cui ipse Dominus tale perhibet testimonium. Magnus utique ille est, in quo dolus nullus est. Sed cur Isrelita uocatur, nisi quia iam Deum uidere, et in eum credere incipiebat  ? Isrelita namque, uir uidens Deum interpretatur. Et dicit ei Nathanel: Unde me nosti? Respondit iehsu, et dixit ei: Priusquam te Philippus uocaret, cum esses  sub ficu, uidi te. Hoc enim quamuis ad litteram intelligatur, nt reuera sed ficu esset Nathanel, quando eum Philippus uocauit, potest tamen altiori sensu intelligi  . Primi namque parentes nostri,  postquam peccauerunt, cognoscentes se esse nudos, consuerunt folia ficus, et facientes sibi perizomata , illas corporis partes operuerunt, in quibus generatio fit, et ex quibus totum genus humanum exiuit: ibique simul cum aliis erat Nathanel. Et hoc est fortasse, quod ait: Cum esses sub ficu, id est, sub foliis ficus, uidi te. uidit enim Dominus Nathanel etiam tunc, qui omnia cognoscit, et uidet, antequam fiant. Respondit ei Nathanel, et ait: Rabbi, tu es Filius Dei, tu es Rex Isrel. Unde enim tam cito Nathanel eum cognoscere potuit, nisi quia Spiritus sanctus, qui ubi uult spirat , eius mentem illuminauit? Respondit iehsu, et dixit: Quia dixi tibi, uidi te sub ficu, credis: maius his uidebis. Quia, inquit, sub uno prophetie  uerbo diuinitus illuminatus credidisti, multo maiora uidebis ad tue fidei corroborationem. Et dicit eis iehsu: Amen, amen dico uobis, uidebistis celum apertum, et angelos Dei ascendentes et descendentes supra Filium hominis. Hec autem manifesta sunt, si ad illum diem referantur, quo in sue maiestatis sede ad iudicandum Dominus ueniet, et omnes angeli cum eo. Tunc enim celum apertum, et angelos ascendeutes, et descendentes sancti uidebunt. Tunc et Nathanel, qui tam facile credidit, maiora uidebit: quando in sua maiestate Christus Dominus apparebit.

u. [CAP. II.] Et die tertia nuptie facte sunt in Cana Galilee, et erat mater Iesu ibi.Prima dies ante legem: secunda sub lege: tertia sub gratia. Hac autem tertia die, hoc tertio Incarnationis tempore  , ad  217 nuptias Dominus uenire dignatus est, ut eorum errores destrueret, qui nuptias contradicunt  . Non enim abiicit iehsu coniugatos, etsi uirgines et continentes meliores sint. Et deficiente uino, dicit mater Iesu ad eum: uinum non habent. Plena enim Spiritu sancto uirgo Maria iam tunc illud miraculum preuidebat, quod Filius eius facturus erat. Quod ergo facere iehsu cogitabat, hoc illa ut faceret admonebat. Et dicit ei iehsu: Quid mihi et tibi est, mulier? Quid mihi et tibi, inquit, commune est, nisi hec caro mortalis, et humanitas ista quam fero que famem pati, sitire et mori  nouit, miracula autem facere non nouit: Quod enim in uinum aqua conuertitur, non humanitatis, sed diuinitatis est  . Nondum uenit hora mea. Nondum uenit hora passionis mee, in qua quid mihi et tibi commune sit omnibus innotescat. Tunc enim carnem, quam de te suscepi, non uirtutes et miracula facere, sed in cruce pendere, et mori uidebis. Et tunc quidem faciam uinum nouum, tunc faciam omnia noua, tunc littere uetustate relicta, ad nouam et spiritualem intelligentiam omnia conuertam. Hoc enim ipse significans ait: »Non bibam amodo de hoc genimine uitis, usque in diem illum, cum illud bibam uobiscum nouum in regno Dei .« Dicit mater eius ministris: Quodcunque dixerit uobis, facite. Inter se loquebantur  mater et filius. Ipsi se intelligebant. Ipsi sua secreta nouerant. Ipsi quid tunc fieri oportebat, et quid postea futurum erat, sciebant  . Ceteri autem quid ipsi dicerent ignorabant. Erant autem ibi lapidee hydrie sex posite secundum purificationem Iudeorum, capientes singule metretas binas, uel ternas. Sex namque hydrie, sex mundi etates sunt: prima ab Adam usque ad Ne; secunda a Ne usque ad Abraham; tertia ab Abraham usque ad Dauid; quarta a Dauid usque ad transmigrationem Babylonis; quinta a transmigratione Babylonis usque ad Christum; sexta usque ad finem seculi  . Dicit eis iehsu: Implete hydrias aqua. Et impleuerunt eas usque ad summum. Quid enim per hos ministros, qui, iubente Domino, implent  hydrias aqua, nisi apostolos et doctores intelligamus? Quoties enim narramus et predicamus quid in unaquaque etate factum sit, toties has hydrias aqua implemus. Multis enim in locis diuina Scriptura aqua uocatur. In prima namque etate »celum, terram, maria, et omnia, que in eis sunt, creauit Deus ,« et tunc fecit »hominem ad imaginem, et similitudinem suam .« Dixitque: »Non est bonum esse hominem solum: faciamus ei adiutorium simile sibi .«---»Immisit igitur soporem in Adam, et tulit unam de costis eius ,« ex qua mulier facta  est. Hoc autem dicentes implemus primam hydriam aqua. Totum enim hoc ad litteram intellectum, quid aliud est, nisi aqua? Hec autem aqua in uinum conuertitur, si spiritualiter intelligatur. Ut per Adam, quia ad imaginem Dei factus est, eum intelligamus, de quo Apostolatus ait: »Qui cum in forma Dei esset, non rapinam arbitratus est esse se equalem Deo .« At uero per Euam omnium uiuentium matrem, sanctam Ecclesiam intelligamus. Sicut enim de latere Adam dormientis, una costa subtracta facta est Eua: ita et de latere Christi in cruce morientis sanguine effuso facta est Ecclesia  . Unde nobis Apostolus ait: »Qui dilexit nos, et lauit nos a peccatis nostris in sanguine suo  .« ueniamus modo ad secundam  hydriam, non ut eam impleamus, sed ut aliquantula aqua eam infundamus. In secunda namque etate de lignis leuigatis facta est arca, in qua omnium animalium genera collecta sunt, ut saluaretur semen uniuerse carnis in ea, et non periret. Hec est igitur aqua, que in uinum quidem conuertitur, si spiritualiter intelligatur. Arca enim, que de lignis leuigatis facta est, sanctam Ecclesiam significat  , que ex sanctis et perfectis hominibus fabricata, non habet maculam, 218 neque rugam. In quo omnia hominum genera sunt collecta, ut illud semen saluetur, et non pereat, cui benedixit Dominus. De quo propheta: »Nisi, inquit, Dominus Deus Sabaoth reliquisset nobis semen, quasi Sodoma fuissemus, et quasi Gomorrha similes essemus  .« Nemo enim saluabitur, quicunque extra hanc arcam inuentus fuerit. Dicamus modo et de tertia hydria, que utique tanta est, ut eius aqua cunctis uiuentibus, et bibere uolentibus abundanter sufficere possit. In hac enim etate Abraham, Isaac, et Iacob, et duodecim patriarche fuerunt. In hac fuit Moyses et Aaron, qui populum Dei de Aegypto liberantes, et per mare Rubrum ducentes, legem suscipere meruerunt. Propter quos Dominus flagellauit Aegyptios, et Pharaonem cum omni suo exercitu in profundum maris demersit. Sed huius quoque hydrie aqua in uinum conuertitur, si spiritualiter intelligatur. Ut in Moyse Christum, in Aaron episcoporum et sacerdotum ordinem significemus. Isti enim populum Dei per baptismatis undas  ducentes, et Pharaonem, id est diabolum, cum omni uitiorum exercitu interficientes, sanctos Dei in terram uiuentium et in promissam eis hereditatem introducunt  . Nunc autem ad quartam  hydriam ueniamus, in qua Dauid, et Salomonis, omnium prophetarum libri usque ad Ieremiam continentur. In qua et Isaias clamat dicens: »Sitientes uenite ad aquas, et qui non habent pretium, properate, emite, et comedite .« Ad hanc autem implendam et exponendam non unus, sed multi dies necessarii sunt. Que sola si in uinum Iudeis conuersa fuisset, hodie omnes nobiscum Christiani essent. In hac enim Christi natiuitas, passio, resurrectio, et ascensio plenissime continetur. Cuius aqua quomodo in uinum conuersa sit, qui prophetarum expositiones legit, intelligit. Transeamus et ad quintam hydriam, in qua populus propter peccata sua ductus in captiuitatem plorat dicens: »Super flumina Babylonis illic sedimus, et  fleuimus, dum recordaremur tui, Sion. In salicibus in medio eius suspendimus organa nostra .« Qui tamen per penitentiam ad Deum conuersi, sub Iesu Sacerdote magno, leti postea in patriam remearunt. Et hec quidem si quis spiritualiter intelligat, sentiet in uinum aquam conuersam. Illa enim captiuitas hanc nostram, quam in mundo patimur, captiuitatem significabat. In qua dum populos peccantes, et semper quasi aquas ad inferiora labentes  sancti Dei conspiciunt, flent et dolent, illius superne beatitudinis recordantes. Et quia uel pauci, uel nulli sunt, qui eorum monitis acquiescere uelint, sancte predicationis organa suspendunt in salicibus, id est, quasi quibusdam uinculis tenacissimis,  memorie commendant, dicentes cum Psalmista: »In corde meo abscondi eloquia tua, ut non peccem tibi .« Memoria enim, quia ea que iutelligit firmiter ligat et tenet, non immerito salix uocatur. Silent enim predicatores multoties, et a predicatione cessant, dum et uerba sua paruipendi, et se ipsos contemptui haberi conspiciunt. Sed sicut tunc, ita et modo per penitentiam et satisfactionem, duce Iesu Sacerdote magno, qui tunc per illum Iesum significabatur, omnes peccatores in patriam reuertuntur. Restat nunc, ut de sexta hydria dicamus, que aliis omnibus nobilior est, de qua etiam omnes alie saporem suscipiunt. In hac enim quatuor Euangeliorum libri, et omnia apostolorum dicta continentur. Hanc ipse Dominus  per se ipsum impleuit. Hanc suis discipulis dedit, ut omnes gentes ex ea satiarent, dicens eis: »Ite in uniuersum mundum, predicate Euangelium omni creature .« Huius aqua dulcissima.  Huius uinum suauissimum est. Sed uis bibere de aqua eius? Audi ipsum Dominum: »Simile, inquit, factum est regnum celorum homini qui seminauit bonum semen in agro suo. Cum autem dormirent homines, uenit inimicus eius, et superseminauit zizania .« Que cum serui eius colligere uoluissent, ait: »Sinite utraque crescere usque ad messem, et in tempore messis dicam messoribus: Colligite prius zizania, et alligate ea in fesciculos ad comburendum: triticum autem reponite in horreum meum .« Hec est igitur huius hydrie aqua. Que ut in uinum conuertatur, dicamus cum apostolis: »Domine, edissere nobis parabolam istam. Ager, inquit Dominus, est mundus. Bonum uero semen, hi sunt filii regni. Zizania autem, filii sunt  nequam. Inimicus autem, qui seminauit eam, est diabolus. Messis uero, consummatio seculi. Messores enim angeli sunt. Sicut enim colliguntur zizania, et igni comburuntur, sic erit in consummatione seculi. Exibunt angeli, et separabunt malos de medio iustorum, et mittent eos in caminum ignis; ibi erit fletus, et stridor dentium .« Sic igitur in uinum aqua conuertitur: sic in spiritualem intelligentiam littera mutatur  . Dictum est autem quid sex hydrie significent. 219 Que bene quidem secundum purificationem Iudeorum ibi posite erant, quoniam quidquid in eis continetur, baptismus quidam est, et purificatio animarum. Capiebant autem singule metretas binas, uel ternas, per quod significatur, quia  Dei, proximique dilectionis, et fidei Trinitatis mensura omnibus sufficit ad bibendum, tenendum, et credendum. Sequitur: Et dicit eis iehsu: Haurite nunc, et ferte architriclino. Et tulerunt. Ut autem gustauit architriclinus aquam uinum factam, et non sciebat unde esset; ministri autem sciebant, quia hauserant aquam; uocat sponsum architriclinus, et dicit ei: Omnis homo primum bonum uinum ponit, et cum inebriati fuerint, tunc id quod deterius est. Tu autem seruasti uinum bonum usque adhuc. Quis est iste architriclinus, cui hoc nouum et mirabile uinum prius affertur? Iste enim architriclinus intellectus mihi esse uidetur, a quo solum bonum uinum cognoscitur et laudatur. Habet enim unusquisque homo  hunc architriclinum in palatio cordis sui. Ipse  est princeps domus: ipse regit et disponit omnia. Huic autem Ecclesie ministri sanctarum Scripturarum uinum quotidie offerunt, quod ille bibens, quamuis nesciat unde sit, tamen admiratur et laudat. Quando enim hec in ecclesiis recitantur, nulli alii dant saporem, nisi his qui ea intelligunt. Merito igitur hoc uinum architriclino ferre Dominus iussit, quatenus et nos maiora intelligentibus demus uinum, non intelligentibus uero aquam afferamus. Qui enim bene intelligunt, et litteram uenerantur, et spiritum. Unde et hic architriclinus dicit: Tu autem seruasti bonum uinum usque adhuc, et primum uidelicet, et ultimum laudans. Qui uero minoris intelligentie sunt, aquam bibant, et Scripturarum planissima audiant. Hoc fecit initium signorum iehsu in Cana  Galilee, et manifestauit gloriam suam, et crediderunt in eum discipuli eius. In sanctarum enim Scripturarum spirituali expositione, que utique per hoc uinum significatur, Christi gloria manifestatur, et credentium fides augetur. Post hec descendit Capharnaum ipse, et mater eius, et fratres eius, et discipuli eius, et ibi manserunt non multis diebus. Qualiter autem fratres eius intelligi debent, in Mattheo exposuimus.

uI. Et prope erat pascha Iudeorum, et ascendit Hierosolymam iehsu, et inuenit in templo uendentes boues, et oues, et columbas, et nummularios sedentes, et cum fecisset quasi flagellum de funiculis, omnes eiecit de templo.Et hec quidem in Mattheo exposita sunt. Que alii euangeliste Dominum tunc fecisse  narrant , quando super pullum asine sedens Ierosolymam uenit. Unde manifestum est, beatum Ioannem historie ordinem non ubique tenere  . Responderunt ergo Iudei, et dixerunt ei: Quod signum ostendis nobis, quia hec facis? Respondit iehsu, et dixit eis: Soluite templum hoc, et in tribus diebus excitabo illud. Hoc autem Iudei non intelligentes, et de templo lapideo, et manufacto eum loqui putantes, dixerunt: Quadraginta et sex annis edificatum est templum hoc, et tu in tribus diebus excitabis illud? ille autem, inquit euangelista, dicebat de templo corporis sui, quod Iudei per crucis tormentum illis diebus erant soluturi. Non maius tamen miraculum erat templum  illud in tribus diebus reedificare, quam se ipsum  post mortem die tertia resuscitare. Qui enim una die, ut Moyses scribit, celum et terram creauit , facile ei erat unam domum in tribus diebus reedificare. Cum ergo resurrexisset a mortuis, recordati sunt discipuli eius, quia hoc dicebat. In quo apparet ipsos quoque Christi discipulos hoc uerbum non intellexisse. Et crediderunt Scripture, et sermoni quem dixit iehsu. Crediderunt, inquit, Scripture prophetarum de Christi resurrectione loquenti. Crediderunt et huic sermoni Iesu de sua resurrectione prophetanti. Christi ergo resurrectio fuit causa, quod Scripture prophetarum et sermoni Iesu apostoli crediderunt. Cum autem esset Hierosolymis in Pascha in die festo, multi crediderunt in nomine eius, uidentes signa que faciebat. Ecce iterum  euangelista loquendi ordinem mutare uidetur, ut non de illo pascha loquatur, de quo usque modo locutus est. Illo enim pascha, quo Dominus crucifixus est, nec multa signa 220 eum fecisse, nec multos in eum credidisse, sed ipsos quoque apostolos dubitasse, legimus. Constat igitur quia aut de alio pascha loquitur, aut non semel tantum uendentes et ementes de templo Dominus eiecit  . Sequitur: Ipse autem iehsu non credebat semetipsum eis, eo quod ipse nosset omnes, et quia opus ei non erat, ut quis testimonium perhiberet de homine. Ipse autem sciebat quid esset in homine. Si enim de illis intelligatur qui crediderunt in nomine eius, inconueniens esse uidetur ut iehsu non credat semitpsum eis. De aliis igitur hoc intelligatur. Quodammodo  enim se ipsum iehsu et credebat eis, et non credebat eis. Credebat enim semetipsum eis, quia cum eis conuersabatur et eis quotidie in synagogis et templo predicabat. Sed non credebat semetipsum eis, id est, non credebat se ipsum secure et absque eorum insidiiis esse apud eos. Cur hoc? Eo quod ipse nosset omnes, et quia sciebat quid fraudis et iniquitatis esset in unoquoque homine.

uII. [CAP. III.] Erat autem homo ex Phariseis, Nicodemus nomine, princeps Iudeorum. Hic uenit ad eum nocte, et dixit ei: Rabbi, scimus quia a Deo uenisti magister.Bonus homo iste Nicodemus iam credulus quidem, sed non in caritate perfectus. Perfecta enim caritas foras mittit timorem. Hic  autem nocte ueniebat, quia Iudeos timebat, et tamen illuminari uolebat. Sed quid dicit? Scimus, inquit, quia a Deo uenisti magister. Unde autem hanc fidem suscepit, adiungit: Nemo enim potest hec signa facere, que tu facis, nisi fuerit Deus cum illo. ualde melius dixit Nathanel, qui ait: »Tu es Filius Dei, tu es Rex Isrel .« Nondum enim Nicodemus Christum confiteatur esse Deum, quamuis Deum cum eo esse confitetur  . Respondit iehsu, et dixi ei: Amen, amen dico tibi, nisi quis renatus fuerit denuo, non potest uidere regnum Dei. Ad baptismum eum inuitat, ubi dum in Trinitate homo baptizatur, quod credere debeat, perfecte cognoscit. Sed quia obscure loquitur, nondum Nicodemus eum intelligit. Unde et ait: Quomodo potest homo nasci,  cum sit senex? Nunquid potest in uentrem matris sue iterato introire et renasci? uidens igitur Dominus eum ad huius sacramenti intelligentiam per se uenire non posse, manifestius ait: Amen dico tibi, nisi quis renatus fuerit ex aqua, et Spiritu Sancto, non potest intrare in regnum Dei. Apostolus enim dicit: »Quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in morte, ut quomodo surrexit Christus a mortuis per gloriam Patris, ita et nos in nouitate uite ambulemus .« His enim uerbis, quid baptismus significet ostendit. Cum enim in fide Christi baptizamur, et sub aquas mergimur, quodammodo ei et commorimur, et consepelimur: ut inde abluti et penitus innouati resurgentes,  sic postea in nouitate uite ambulemus, sicut Dei Filius Patris gloriam non amisit. Tanta est enim uirtus huius sacramenti, ut subito mundet hominem ab omni peccato  . Unde et subditur: Quod natum est ex carne caro est, et quod natum est ex Spiritu spiritus est. Sicut, inquit, ex carne corrupta et peccatrice caro ei consimilis nascitur, tota uidelicet uitiata et plena peccatis; ita et quod nascitur ex aqua et Spiritu sancto sanctum est, et spirituale, et mundum ab omni peccato. Non mireris quia dixi tibi: Oportet uos nasci denuo. Non enim hoc dixi de carnali, sed de spirituali natiuitate. Carnalis enim natiuitas non fit nisi semel. Sed qui semel ex carne oritur, nisi iterum ex Spiritu oriatur, non ad  uitam, sed ad mortem oritur. Spiritus ubi uult spirat. Ideoque, inquit, quod natum est ex Spiritu, spiritus est; quia Spiritus ubi uult spirat, quem uult illuminat, quem uult sanctificat, et spiritualem et mundum facit. Et uocem eius audis, sed non scis unde ueniat, aut quo uadat. Ac si dicat: Ille Spiritus, qui sic sanctificat omnia, qui ubi uult spirat, ille, inquam, est, cuius uocem nunc audis, et qui nunc in me et per me tibi 221 loquitur. Sed quamuis uocem eius et in me, et in discipulis meis audire ualeas, non scis tamen unde ueniat, aut quo uadat. Quis enim sciat unde ueniat et quo uadat, qui ubique est et omnia complet? »Spiritus enim Domini replebit orbem terrarum .« Nemo enim scit quomodo a Patre Filioque procedit. Sic  est omnis, qui natus est ex Spiritu. Sicut, inquit, Spiritus ubi uult spirat, sic et omnis qui natus est ex Spiritu, si tamen non separetur a Spiritu. Si enim a Spiritu separatur, fit carnalis et animalis  . »Animalis autem homo, dicit Apostolus, non percipit ea que sunt Spiritus Dei .« Spiritualis autem omnia scrutatur, etiam profunda Dei. Spirat igitur ubi uult, siquidem omnia scrutatur. Nam etsi modo fortasse non ad plenum uideat, spiret, et intelligat quecunque uelit, neque ad omnia secreta rimanda introducatur, tamen post hanc uitam, quidquid uoluerit uidebit et habebit homo sanctus et spiritualis. Respondit Nicodemus, et dixit ei: Quomodo possunt hec fieri? Respondit iehsu, et dixit ei: Tu es magister in Isrel, et hec ignoras?  Amen, amen dico tibi, quia quod scimus loquimur, et quod uidemus testamur, et testimonium nostrum non accipitis. Affirmat Saluator noster uerum esse quod dicit, utpote qui ea loquitur, que scit, et hic testatur quod uidit. Ignorantia enim parit mendacium, et testis non suscipitur, nisi qui se et uidisse, et presentem affuisse testatur. Et tale est ac si diceret: Crede tantummodo, et noli dubitare. Ne queras de his quomodo fiant. Celestia enim sunt, et terreno intellectu capi non possunt. Unde et subditur: Si terrena dixi uobis, et non creditis, quomodo, si dixero uobis celestia, credetis? uerumtamen aliquid  tibi dicam de celestibus. Et nemo ascendit in celum, nisi qui descendit de celo, Filius hominis, qui est in celo. Hec enim celestia sunt. Unus enim, idemque Christus iehsu et Filius Dei est, et filius hominis. Sed etiam naturaliter Filius Dei, et temporaliter filius hominis. Et ipse quidem filius hominis secundum alterum, id est secundum diuinitatem, descendit de celo, secundum quam semper est et in terra, et in celo. Descendit enim non locum mutando, sed se humiliando, et carnem suscipiendo  . Ascendit uero, quantum quidem et ad humanitatem, locum etiam mutando: quantum uero ad diuinitatem, gloriam propriam manifestando. Unde Psalmista: »Exaltare, inquit, super celos, Deus, et super omnem terram gloria tua .« Deus enim, quia ubique est, aliter neque ascendere, neque descendere potest. Et ipse quidem solus et totus ascendit in celum, omnia membra sua secum trahens in celum. Eius namque membra sunt omnes fideles, et ipse est caput totius Ecclesie. Unde et alibi ait: »Quod uni ex minimis meis fecistis, mihi fecistis .« Nemo igitur ascendit in celum, nisi ipse, et membra sua simul cum ipso. Siue etiam ipse solus ascendit per se, alii uero per ipsum, et non per se. Ad hoc igitur Filius hominis descendit de celo, ut a terris exaltatus omnia post se traheret in celum. Et hoc est quod ait: Et sicut Moyses exaltauit serpentem in deserto, ita exaltari oportet filium hominis, ut omnis qui credit in ipsum non pereat, sed habeat uitam eternam.  Ideo enim serpentem eneum in deserto exaltauit Moyses, ut homines a serpentibus percussi eum uiderent et sanarentur. Ideo et Christus in crucem exaltatus est, ut omnis qui mentis oculis eum uidet, omnis qui credit in ipsum, non pereat, sed habeat uitam eternam  . Nulla est enim alia medicina, qua a primi serpentis ueneno homo sanari possit. Merito autem in illo serpente se Dominus significare uoluit, quoniam sicut ille serpentis quidem similitudinem habebat, serpentis autem uenenum, et malitiam non habebat; ita et Saluator noster cum iniquis deputatus, et inter latrones crucifixus, carnis  quidem peccati, ut ait Apostolus , similitudinem habebat, peccatum autem nullum habebat. 222 Apparuit enim »in similitudine carnis peccati, ut de peccato damnaret peccatum in carne .« uide ergo quantum Deus hominem dilexerit, pro quo Filium suum morti tradidit, ut homo non periret. Hoc est enim quod ait: Sic enim dilexit Deus mundum, ut Filium suum unigenitum daret, ut omnis qui credit in ipsum non pereat, sed habeat uitam eternam. Non enim misit Deus modo Filium suum in mundum, ut iudicet, id est, ut damnet, et perdat mundum, sed ut saluetur mundus per ipsum. uenit enim prius ad saluandum, iterum autem uenturus est ad iudicandum. Qui credit in eum, non iudicatur, id est non damnatur. Iudicium enim plerumque  pro damnatione ponitur  , secundum illud: »Iudica, Domine, nocentes me .« Omnes enim et bonos, et malos iudicabit Deus. Sed quia non omnes damnabit, ideo qui credit in eum non iudicatur. Qui autem non credit, iam iudicatus est. Cur? Quia non credit in nomine unigeniti Filii Dei. Sed dicet aliquis: Iam ergo nullum iudicium restat, sed et boni non iudicantur, et mali iam iudicati sunt. In Dei namque dispositione iam iudicati et damnati sunt mali, cuius utique sententia immutabilis est. Adhuc tamen iudicandi sunt; non ut sententia mutetur, sed ut manifeste audiant et intelligant id, quod de eis dispositum est, dicente Domino: »Ite, maledicti, in ignem eternum .« Hoc est autem iudicium, quia lux uenit  in mundum, et dilexerunt homines magis tenebras, quam lucem. Hoc, inquit, est iudicium, propter quod mali damnabuntur. Si enim quis dicat cur damnentur, hoc iudicium est, et hec ratio redditur: quia lux uenit in mundum, et dilexerunt homines magis tenebras, quam lucem. Si enim non uenisset, et locutus eis fuisset, peccatum non haberent: nunc autem excusationem non habent de peccatis suis. Magis enim tenebras, quam lucem diligunt, qui non Christum, sed diabolum imitantur. Iste enim lux mundi dicitur : ille princeps tenebrarum uocatur. Erant enim eorum mala opera. Ideo, inquit, tenebras dilexerunt, quia eorum opera mala erant. Mala enim opera non lucem, sed tenebras  querunt. Unde et latrones et adulteri noctem amant,  et tenebras diligunt. Et hoc est quod ait: Omnis enim qui male agit odit lucem, et non uenit ad lucem, ut non arguantur opera eius. Hinc est quod adulteri, periuri, homicide, fures, proditores, et sacrilegi episcopis se presentare, et uerba Dei audire nolunt. Qui autem facit ueritatem uenit ad lucem, ut manifestentur opera eius, quia in Deo sunt facta. Ille, inquit, qui facit ueritatem, id est opera ueritatis, opera uera et incorrupta, quia uideri non metuit, libenter uenit ad lucem. Libenter se Christo, eiusque discipulis representat. Quod autem Christi discipuli lux dicantur, audi ipsum Dominum: »uos, inquit, estis lux mundi .« Ad lucem igitur uenit, qui ad hos uenire non metuit.

uIII. Post hec uenit iehsu, et discipuli eius in Iudeam  terram, et illic demorabatur cum eis, et baptizabat. Erat autem et Ioannes baptizans in Enon iuxta Salim, quia aque multe erant illic, et ueniebant, et baptizabantur. Nondum enim missus fuerat in carcerem Ioannes. Postquam enim in uinum aquas conuertit, et ea que superius scripta sunt locutus est Dominus, simul cum discipulis suis uenit in Iudeam terram; cum illis utique discipulis quos tunc temporis habebat: nondum enim apostolos elegerat. Ut enim Mattheus ait, postquam iehsu traditus est, »relicta ciuitate Nazareth, uenit Dominus Capharnaum, et habitauit ibi .« Et tunc quidem Petrum et Andream, Iacobum et Ioannem de piscatione uocauit. Quod autem Ioannes baptizabat, Christi baptismum significabat. Unde et a baptismo  cessauit, postquam Christum iam baptizare cognouit.

IX. Facta est ergo questio ex discipulis Ioannis cum Iudeis de purificatione.Et uenerunt ad Ioannem, et dixerunt ei: Rabbi, qui erat tecum trans Iordanem, cui testimonium perhibuisti, ecce hic baptizat, et omnes ueniunt ad eum. Respondit Ioannes, et dixit: Non potest homo accipere quidquam, nisi fuerit ei datum de celo. Ac si dicat: Ad eum 223 ueniunt omnes; eius tamen testimonium non accipiunt omnes, quoniam nichil boni potest homo accipere, nisi ei datum fuerit de celo  . Unde ipse quoque Dominus ait: »Nemo uenit ad me, nisi Pater meus traxerit eum .«  »Omne enim datum optimum, et omne donum perfectum  desursum est, descendens a Patre luminum .« Ipsi uos testimonium perhibebitis, quod dixerim ego: Non sum Christus, sed quia missus sum ante illum. Ille, inquit, est Christus, et non ego. Illi ego testimonium perhibui, et non mihi. uos ipsi mihi testes eritis, quod ego hoc dixerim, hoc testimonium perhibuerim, illum, sicut decuit, exaltando, et me, sicut oportuit, humiliando. Missus enim sum ante illum, quasi preco ante iudicem, et quasi amicus ante sponsum. Et hoc est quod ait: Qui habet sponsam, sponsus est. Amicus autem sponsi, qui stat, et audit eum, gaudio gaudet propter uocem sponsi. Ille, inquit, est sponsus, cui sancta Ecclesia castis amplexibus copulatur, eius sanguine redempta, eius de latere fabricata, eiusque fidei annulo  desponsata. Ego uero sum amicus sponsi, qui ante eum stans ad seruiendum, audiens ad obsequendum, propter eius delectabilem uocem gaudens exsulto gaudio magno. Hoc est enim quod ait: Hoc ergo gaudium meum impletum est. Ecce, inquit, iam predicat, iam baptizat; impletum est gaudium meum; impleta est prophetia mea. Hoc ego exspectabam, hoc uidere desiderabam. Cesset umbra, ueritas adest. Illum oportet crescere, me autem minui. Creuit enim Christus, quia iam creditur esse, qui erat. Minuitur Ioannes, quia cessauit estimari quod non erat. Omnes enim estimabant Ioannem esse Christum. De Christo uero »alii dicebant, quia bonus est; alii uero, non, sed seducit turbas .« Sic igitur creuit Christus: sic minutus est Ioannes  . Et hoc merito: Qui enim desursum uenit, super omnes est. uenit enim Christus desursum, quia de celis  . Sic enim ipse ait: »Ego sum panis uiuus, qui de celo descendi .« Sed parum est hoc. Altius respice. Dicat ipse: »Exiui, inquit, de Patre, et ueni in mundum .« Qui est de terra, de terra est, et de terra loquitur. Qui de celo uenit, super omnes est, et quod uidit et audiuit, hoc testatur. Non, inquit  , quia de terra sumus, quia de hoc mundo sumus, quia de terra facti sumus, si de terra loquimur, que de his que uidimus et audiuimus loquimur, uerum est plerumque quod loquimur. Si uero de celestibus loquamur, nisi locutionem nostram diuina  et celesti auctoritate firmemus, quis credat  uerbis? Testis enim non suscipitur, nisi qui presens affuerit, et se uidisse et audisse testatus fuerit. Quia igitur Saluator noster super omnes est, quia de celo uenit, quia presens affuit, et quia quod uidit et audiuit, hoc testatur; uerum est utique quidquid ipse testatur. Et tamen testimonium eius nemo accipit. Qui autem accipit eius testimonium, signauit, quia Deus uerax est. Quis est enim qui accipit eius testimonium, si testimonium eius nemo accipit? Impossibile enim esse uidetur ut nemo accipiat, et aliquis accipiat. Hoc autem ad superiora respicit, ubi ait: »Non potest homo accipere quidquam, nisi fuerit ei datum de celo .« Dicatur ergo: Et testimonium eius nemo accipit, nisi ille cui hoc de celo datum fuerit. Qui  autem celitus illuminatus eius testimonium accipit, ille quidem signauit, et notauit, intellexit, certissimeque cognouit, quia Deus uerax est. Sed quid mirum, si uerax est, quia uerba Dei loquimur? Hoc est enim, quod ait: Quem enim misit Deus, uerba Dei loquitur. Dei autem uerbis mendacium inesse non potest. Sequitur: Non enim ad mensuram dat Spiritus spiritum. Pater diligit Filium, et omnia dedit in manus eius. Ideo, inquit, uerax est, quia et uerba Dei loquitur, et Spiritu ueritatis plenus est. Non enim, ut ceteri homines, ad mensuram Spiritum sanctum a Patre accepit. Ipse enim est, »in quo habitat omnis plenitudo diuinitatis corporaliter .« 224 Ipse est »flos de radice Iesse ,« in quo omnes gratie sancti Spiritus requiescunt. Ipse est, de quo Pater ait: »Hic est Filius meus dilectus, in quo mihi bene complacui .« Omnia autem dedit Pater in manus eius: »Omnia mihi tradita sunt a Patre meo .« Quia enim secundum humanitatem minor est Patre, omnia secundum humanitatem a Patre accepisse dicitur. Qui credit in Filium, habet uitam eternam. Qui autem incredulus est Filio, non uidit uitam, sed ira Dei manet super eum. Quia, inquit, omnia dedit Pater in manus eius, in potestate illius est dare uitam eternam cui uuit, et eternum supplicium cui uult. Et merito quidem non uidebit uitam, qui in illum credere noluit, qui est uera uita: Sicut ipse ait: »Ego sum uia, ueritas, et uita  .«

X. [CAP. Iu.] Ut ergo cognouit iehsu, quia audierunt Pharisei, quia iehsu plures discipulos facit quam Ioannes, et baptizat, quanquam iehsu non baptizaret, sed discipuli eius, reliquit Iudeam, et abiit iterum in Galileam. Cognouit enim iehsu, Phariseos suo baptismo non edificatos, sed indignatos fuisse; et ideo, ne in sue predicationis initio scandalum fieret, ad tempus Iudeam dereliquit  , donec eius fama in miraculis declarata, maiorem auctoritatem eius baptismus et doctrina susciperent . Quod autem ait, quanquam iehsu non baptizaret sed discipuli eius, ad exteriorem lauationem spectat  . Si enim iehsu non baptizabat, quid est quod Ioanni dicitur: Super quem uideris Spiritum descendentem, et manentem super eum, hic est qui  baptizat? Baptizat enim iehsu, quia totum hominem interius exteriusque purificat. Per se tamen non baptizat, quia non per se, sed per discipulos suos corpora lauat. Oportebat autem eum transire per Samariam.

XI. uenit ergo in ciuitatem Samarie, que dicitur Sichar, iuxta predium quod dedit Iacob Ioseph filio suo. Erat ibi fons Iacob. Hoc est enim illud predium, de quo Iacob, filium suum Ioseph benedicens, ait: »Do tibi partem unam extra fratres tuos, quam tuli de manu Amorrhei in gladio, et arcu meo .« Ibi autem erat fons Iacob. Si enim Iacob erat ille fons, bonam aquam habebat. Cum scriptum sit: »In ecclesiis benedicite Deo  Domino de fontibus Isrel .« Fons iste profunda patriarcharum fides et doctrina esse uidetur. Unde non solum fons, sed et puteus uocatur  . Fons quidem propter uiuam aquam: puteus autem propter profunditatem. ualde enim profunda est legis et prophetarum scientia. iehsu ergo fatigatus ex itinere sedebat sic supra puteum. Hora erat quasi sexta. Fatigatur enim iehsu, sed secundum carnem  . Nisi enim fatigaretur, nisi esuriret  et sitiret, homo esse non crederetur. Sic igitur, id est fatigatus, sedebat supra puteum. Qui ergo sunt fatigati, qui requiescere uolunt, ueniant ad puteum, ueniant ad Scripturas prophetarum, ibi inuenient Iesum, ibi eum dicentem audient: »uenite ad me omnes qui laboratis et onerati estis, et ego reficiam uos .« Ideo enim iehsu super puteum fatigatus quieuit, ut nobis ubi quietem queramus, ostenderet. Erat autem hora quasi sexta, quia etas mundi sexta: prima enim etas ab Adam usque ad Ne; secunda usque ad Abraham; tertia usque ad Dauid; quarta usque ad transmigrationem Babylonis; quinta usque ad Christum; sexta usque ad finem seculi. uenit mulier de Samaria haurire aquam. Hec enim mulier, tota illa  plebs Isrelitica mihi esse uidetur; que ad puteum Iacob, ad fontes Isrel, ad Scripturas patriarcharum quotidie uenit, sed quia uirum non habet, bibendo satiari non potest  . Hoc autem in sequentibus exponetur. Dicit ei iehsu: 225 Da mihi bibere. Sitit iehsu, sitit fons uite, de quo scriptum est: »Quoniam apud te est fons uite .« Sed si fons uiuus est, quomodo sitire potest? Non aquam, sed fidem nostram sitit iehsu. Unde in sequentibus ait: Meus cibus est, ut faciam uoluntatem Patris mei, qui in celis est. Patris autem uoluntas erat ut populum saluaret et ad fidem conuerteret. Hoc igitur erat quod sitiebat iehsu  . Discipuli autem eius abierant  in ciuitatem, ut cibos emerent. Dicit ergo ei mulier Samaritana: Quomodo tu, Iudeus cum sis, bibere a me poscis, que sum mulier Samaritana? Non enim coutuntur Iudei Samaritanis. Quamuis enim Samaritani Isrelite erant, tamen secuti Ieroboam, qui eos idola colere docuit, in tantum a lege erant alienati, ut quasi Gentiles a Iudeis haberentur: Respondit iehsu, et dixit ei: Si scires donum Dei, et quis est qui dicit tibi: Da mihi bibere, tum forsitan  petisses ab eo, et dodisset tibi aquam uiuam. Si me, inquit, cognosceres, et sancto Spiritu illuminata esses, donum namque Dei est Spiritus sanctus, tu forsitan petisses a me, sicut ego modo peto a te, et dedissem tibi aquam uiuam, aquam indeficientem, aquam in uitam eternam sufficientem. Dicit et mulier: Domine, neque in quo haurias habes, et puteus altus est. Unde ergo habes aquam uiuam? Nunquid tu maior es patre nostro Iacob, qui dedit nobis puteum? et ipse ex eo bibit, et filii eius, et pecora eius. Tu mihi, inquit, uiuam aquam promittis. uiua autem aqua hec est; sed neque hauritorium habes, neque uas, neque funem te habere conspicio. Insuper et puteus altus est, ad cuius profunditatem manibus attingere non uales. Unde ergo tibi aqua uiua? Aut si hic  aliam promittis, ad cuius comparationem hanc aquam non uiuam, sed mortuam intelligas, cur pater noster Iacob eam nobis non dedit? Nunquid tu illo maior es? Hoc autem mulier illa dicebat, quia nondum Christi uerba intelligebat. Respondit iehsu, et dixit ei: Omnis qui biberit ex aqua hac, sitiet iterum. Qui autem biberit ex aqua, quam ego dabo ei, non sitiet in eternum: sed aqua, quam ego dabo ei, fiet in eo fons aque salientis in uitam eternam. Paulatim separat eam Dominus a suo intellectu, ut ad meliorem intelligentiam eam trahat. Hec autem aqua illa est de qua alibi ait  : Qui sitit, ueniat et bibat, et de uentre eius fluent aque uiue. Quod quid significet, mox euangelista exposuit dicens: Hoc  autem dicebat de Spiritu, quem accepturi erant credentes in eum. Dicit ad eum mulier: Domine, da mihi hanc aquam, ut non sitiam, neque ueniam huc haurire. Separata iam aliquantulum mulier a priori intelligentia, non illius putei aquam intelligit: aliam aquam petit, qua semper abundans, amplius eam illuc uenire non sit necesse. Sed quia iste quoque intellectus carnalis est, ad alium intellectum eam Dominus inuitat dicens: uade, uoca uirum tuum et ueni huc. uoca, inquit, uirum tuum; exhibe intellectum tuum, et ueni huc: esto presens; noli iam per diuersa fluctuare. uir enim anime intellectus est, quo et regitur et gubernatur. Respondit mulier, et dixit: Non habeo uirum. Dicit ei iehsu: Bene dixisti, quia non habeo uirum; quinque enim uiros  habuisti, et hic, quem habes, non est tuus uir. Hoc uere dixisti. Quamuis enim aliud ista significent, credendum est tamen, quinque uiros hanc feminam habuisse; nunc autem alicui in fornicationem consensisse?  Quod utique Dominum non latebat. Spiritualiter autem quinque uiri quinque sunt libri Moysis  , quibus plebs illa Isrelitica, que per hanc mulierem significatur, ad tempus conuicta, quasi uxor a maritis regebatur et gubernabatur. A quibus tanto tempore diuisa erat, quanto tempore Dei sui oblita, eis inobediens erat. Sepe enim alios amatores secuta, et cum idolis fornicata, hos uiros legitimos fugiens, errori consensit. Hic est igitur, de quo hic dicitur: Et quem habes, non est tuus uir. Error est, non maritus; deceptor, non amator. Dicit ei mulier: Domine, ut uideo, propheta es tu. Hoc enim mulier non dixisset, nisi uirum suum uocasset. Iam igitur error fugit. Iam fornicator abscedit. Sequitur: Patres nostri in monte 226 hoc adorauerunt,  et uos dicitis, quia Hierosolymis est locus, ubi adorare oportet. uideo, inquit, quia propheta es tu. Responde igitur mihi que interrogo, et discere concupisco. Quid est hoc, quod dicitis uos, Iudei, quia Hierosolymis est locus ubi adorare oportet, cum certum sit quia patres nostri in monte hoc adorauerunt? Dicit ei iehsu: Mulier, crede mihi, quia ueniet hora, quando neque in monte hoc, neque in Hierosolymis adorabitis Patrem. uos adoratis que nescitis. Nos adoramus quod scimus quia salus ex Iudeis est. Sed ueniet hora, et nunc est, quando ueri adoratores adorabunt Patrem in spiritu et ueritate. ueniet, inquit, hora, et nunc est, quando ueri et spirituales adoratores non in monte, uel in ciuitate, sed in spiritu et ueritate Deum adorabunt.  Quamuis enim alicubi eos orare oporteat, non tamen ad montem, uel ad ciuitatem, sed potius ad cor respicit Deus. Nec montem altiorem, nec ciuitatem nobiliorem attendit; sed cor contritum et humiliatum Deus non spernit. Intra igitur in cubiculum tuum, et clauso ostio, ora Patrem tuum. Ora non labiis tantum, sed spiritu et ueritate. Soli autem Iudei, soli confessores, soli legis obseruatores adorant quod sciunt: ceteri uero adorant quod nesciunt. Cur? Quia salus ex Iudeis est. Ex quibus Iudeis? Audi Apostolum: »Non enim qui in manifesto Iudeus, neque in manifesto in carne circumcisio, sed qui in abscondito Iudeus, et circumcisio cordis in spiritu, non littera .« Nos igitur sumus illi  Iudei, nos Christiani, nos membra Christi, pro quibus omnibus caput noster modo dicit: uos adoratis quod nescitis; nos adoramus quod scimus Sequitur: Nam et Pater tales querit, qui adorent  eum: subauditur in spiritu et ueritate. Sed cur hoc? Quia Spiritus est Deus, et eos, qui adorant eum, in spiritu et ueritate oportet adorare. Si enim corporeus et localis esset, in monte uel in ciuitate querendus esset: sed quia Spiritus est, in spiritu adorandus est  . Dicit ei mulier: Scio quia messias uenit, qui dicitur Christus. Cum ergo uenerit ille, nobis annuntiabit omnia. Ac si diceret: Obscure loqueris, et ea que dicis non intelligo. Scio tamen quia ueniet messias, qui dicitur Christus. Ille cum uenerit, omnia nobis annuntiabit. Ille et tua et aliorum prophetarum obscura mysteria nobis reuelabit. Dicit ei iehsu: Ego sum, qui loquor tecum. Et continuo uenerunt discipuli eius, et mirabantur, quia cum muliere loquebatur. Cur mirabantur? Quia hoc  fortasse in usu non habebat. Nemo tamen dixit, Quid queris, aut quid loqueris cum ea? nullam suspicionem habentes in eo de ea. Illis autem uenientibus, siluit mulier, multum fortasse, nisi illi uenissent, adhuc locutura. Reliquit ergo hydriam suam. Reliquit prauam intelligentiam suam, cum qua de fontibus Isrel carnaliter, et non spiritualiter bibere solebat  . Et abiit in ciuitatem. Abiit ad ecclesiam Gentium. Iuit in uniuersum mundum predicare Euangelium omni creature. Et dicit illis hominibus: uenite, et uidete hominem, qui dixit mihi omnia quecunque feci. Nunquid ipse est Christus? Exierunt ergo de ciuitate, et ueniebant ad eum. Significantes eos qui, relicta Gentilitate, usque hodie conuertuntur  ad eum. Interea rogabant eum discipuli dicentes: Rabbi, manduca. Ille autem dixit eis: Ego cibum habeo manducare, quem uos nescitis. Dicebant ergo discipuli ad inuicem: Nunquid aliquis attulit ei manducare? Ecce discipuli non intelligunt, de quo cibo Dominus loquebatur, sicut et mulier superius non intelligebat aquam, de qua ei Dominus loquebatur  . Dicit eis iehsu: Meus cibus est, ut faciam uoluntatem eius qui misit me, ut perficiam opus eius. Hoc cibo delector, hoc reficior. quem, quia adhuc carnales estis, nondum ad plenum intelligitis. Nonne uos dicitis, quia adhuc quatuor menses sunt,  et messis uenit? Ecce dico uobis: Leuate oculos uestros, et uidete regiones, quia albe sunt iam ad messem. uidens enim iehsu totam ciuitatem illam ad se confluentem, et iam ad credendum maturam et paratam, sub messionis figura de ea loquitur, discipulos ad audiendum inuitat, et oculos eos leuare precipit, ut uerbi Dei falcem arripientes, metere incipiant, dum messes 227 iam albas, et ad colligendum uideret esse idoneas. Et ne labor ipse grauis, et asper esse uideatur, operis mercedem eis promittit, dicens: Et qui metit, mercedem accipit, et congregat fructum in uitam eternam. Ut qui seminat simul gaudeat, et qui metit. Seminatores enim prophete fuerunt, qui fidei et doctrine semina primum in illo populo seminarunt. Messores uero apostoli, qui populos iam pene instructos,  et credulos in Ecclesie aream collegerunt. Pro quibus nimirum fructum suscipient, uitam eternam; quatenus seminatores et messores simul gaudeant, simulque eterna beatitudine perfruantur, In hoc enim est uerbum uerum, quia alius est qui seminat, et alius est qui metit. Ego misi uos metere, quod uos non laborastis. Alii laborauerunt, et uos in labores eorum introistis. Nisi enim prophete seminassent, et Christi aduentum, et cetera que de eo scripta sunt prenuntiassent, tantam fidelium messem in illo populo apostoli non collegissent. Et in hoc est uerbum uerum, quia alius est qui seminat, et alius qui metit. In hoc enim Euangelii uerbum uerum, et indubitabile esse probatur, quia hoc,  quod apostoli affirmant, prophete predixerunt. Quod isti dicunt factum, illi dixerunt esse futurum. Multi crediderunt in eum Samaritanorum, propter uerbum mulieris testimonium perhibentis, quia dixit mihi omnia quecunque feci. Cum uenissent ergo ad illum Samaritani, rogauerunt eum, ut ibi maneret, et mansit ibi duos dies. Rogemus igitur eum et nos, ut et nobiscum maneat duos dies: quatenus duo precepta caritatis  , duorumque testamentorum fidem nos et amare et tenere doceat. Hec enim sufficiunt nobis ad illuminationem, sufficiunt et ad uite plenitudinem, quia caritas nunquam  excidit, caritas finem non habet. Magni igitur isti dies, qui finem non habent. Sequitur: Et multo plures crediderunt propter sermonem eius, quam propter sermonem mulieris. Instabat mulier et predicabat, et uerbum, per quem facta sunt omnia, prout poterat, per uerbum adiuuabat. Dicebant igitur ei, iam despicientes audire eam, quia iam non propter tuam loquelam credimus: non tua predicatione indigemus. Ipsi enim audiuimus, et scimus quia hic est uere Saluator mundi. Sciebat enim Dominus iehsu, quales isti erant, quando eos messes maturas uocabat dicens: uidete regiones, quia albe sunt iam ad messem. Hoc enim testimonium eis non dedisset, nisi eos ad audiendum et credendum uoluntarios preuidisset.

XII. Post duos autem dies exiit inde, et abiit in Galileam, et tunc quidem uenit in Nazareth, ubi nutritus fuerat. Quem cum homines ipsius loci uidissent, qui et matrem eius, et ipsum ab infantia cognouerant, ceperunt ei detrahere dicentes  : Nonne hic est filius Ioseph, et Marie? Nonne et fratres eius sunt apud nos? Unde ei hec omnia? Et scandalizabantur in eo. Ipse autem dixit eis: Non est propheta sine honore, nisi in patria sua. Unde et hic dicitur: Ipse enim iehsu testimonium perhibuit, quia propheta in sua patria honorem non habet. Quod, quid significet, in aliis Euangeliis exposuimus. Huc usque interpositio. Cum ergo uenisset in Galileam, exceperunt eum Galilei, cum omnia uidissent, que fecerat Hierosolymis in die festo. Nam et  ipsi uenerant ad diem festum. His autem uerbis significatur, quod aliis ei, sicut modo diximus, detrahentibus, illi, qui Hierosolymam uenerant, et in die festo eius uirtutes et miracula uiderant, eum cum honore et gaudio exceperunt. Et tunc iterum uenit in Cana Galilee, ubi fecit aquam uinum. Ibique occurrit ei centurio, qui habitabat in Capharnaum, cuius filium sanauit iehsu, de quo et subditur:

XIII. Et erat quidam regulus, cuius filius infirmabatur Capharnaum.Hec autem in Mattheo exposita sunt. Quamuis enim ille  de seruo, et iste de filio loquatur, expositio tamen in utroque eadem est.

XIu.[CAP. u.] Et erat dies festus Iudeorum, et ascendit iehsu Hierosolymam. Ad dies festos Iudeorum Dominus ascendit, ut populis undique conuenientibus fidei doctrinam annuntiet, salutis mysteria pandat, et ueritatis lumen ostendat. Est 228 autem Hierosolymis probatica piscina, que cognominatur hebraice Bethsaida, quinque porticus habens. Hec piscina baptismatis aquas significabat  . Unde non immerito probatica, id est ouina, dicebatur  , quoniam oues Dei fiunt, qui in baptismate lauantur. De quibus in Canticis canticorum  Ecclesie dicitur: »Dentes tui sicut greges tonsarum ouium, que ascenderunt de lauacro .« Hec autem piscina quinque porticus habet, quia quinque sunt libri Moysi  , in quibus baptismi sacramentum plenissime continetur, eorumque auctoritate munitur, et doctrina declaratur. In his iacebat multitudo languentium cecorum, claudorum, aridorum, exspectantium aque motum. Hi enim languentes, qui in predictis porticibus iacebant, Iudei intelliguntur; qui sub Lege erant, legisque freno et moderamine arctabantur; legis tamen medicamine non iustificabantur  . Unde Apostolus ait: »Si enim data esset lex, que posset iustificare, uere ex lege esset iustitia. Sed conclusit Scriptura omnia sub peccato .« Lex igitur  et Scriptura sunt illi porticus qui languentes continent, quia sub peccato omnia claudunt. Nemo in porticibus sanabatur, quia non erat data lex, que posset iustificare  . Inde tamen languentes uidebant piscinam, descendebant in eam, et sanabantur, »ut promissio ex fide Christi per baptismum daretur credentibus .« Angelus enim Domini secundum tempus descendebat in piscinam, et mouebatur aqua, et qui prior descendisset in piscinam post  motionem aque, sanus fiebat a quacunque detinebatur infirmitate. Angelus enim Domini secundum tempus in piscinam descendit, quando tempore prefinito Saluator noster ad baptismum uenit. Ipse est enim ille magni consilii Angelus; de quo scriptum est: »Et statim ueniet ad templum sanctum suum Dominator, quem uos queritis, et Angelus testamenti, quem uos uultis .« Et ipse quidem aquam commouit. Ipse baptismatis aquas sanctificauit, omnemque inimici latentem infestationem suo tactu ab eis remouit. Post cuius commotionem, tantam in se uirtutem aqua suscepit, ut omnes omnium in eamdem descendentium sanet languores, pellat egritudines, et soluat peccata. Sed notandum quia solus ille sanatur, qui prior post aque motionem  in piscinam descendit; per quem totus populus Christianus intelligitur, qui solus et unicus; prior et ultimus, unus et inseparabilis, in aquis baptismi et lauatur et sanatur: sed quis est qui post eum descendit, nisi ille qui huic corpori ecclesiastico non inheret? Si enim huius corporis esset, non post eum, sed in eo descendere diceretur. Post eum namque heretici descendunt, et descendentes nil sibi proficiunt  . Erat autem quidam homo ibi, triginta et octo 229 annos habens in infirmitate sua. Hunc cum uidisset iehsu iacentem, et cognouisset, quia iam multum tempus haberet, dicit ei: uis sanus fieri? Respondit ei languidus: Domine, hominem non habeo, ut, cum nota fuerit aqua, mittat  me in piscinam. Dum uenio enim ego, alius ante me descendit. Homo enim iste eos designat, qui post baptismum criminalia peccata committunt  , pro quibus graui, longeque penitentie subiiciuntur, qua nimirum corpus egrotat, sed anima sanatur. Ut autem pro suis iniquitatibus hunc egrotasse intelligas, ipse Dominus ostendit dicens: Ecce sanus factus es, iam noli peccare, ne deterius tibi aliquid contingat. Tales autem, quia non bene penitent, etsi longo tempore languere et penitere, et carnem  macerare uideantur, ualde tamen difficile curantur. Si enim bene penituissent, non triginta et octo annos, sed quadraginta ex integro in hac tali infirmitate habuissent  . Imperfecta est enim omnis penitentia, que de hoc numero aliquid minus habet. Quare autem perfecta penitentia hoc numero designetur, attende. Hic enim numerus ex quatuor constat et decem. Quater enim decem, uel decies quatuor, quadraginta fiunt. In quatuor autem Nouum Testamentum, in decem uetus figuratur; quoniam hoc in quatuor Euangeliis, illud in decem uerbis consistit. Nulla autem penitentia proficit ad salutem, que Noui, ueterisque Testamenti auctoritate non agitur. Hoc enim ipse Dominus significans quadraginta diebus et noctibus ieiunauit. Similiter  autem et Moyses: similiter et Elias. Hoc igitur numero penitentiam agat, id est, secundum utriusque Testamenti doctrinam disciplinamque peniteat, quicunque sibi suam penitentiam uult esse fructuosam. Declinet igitur homo a malo, et faciat bonum, inquirat pacem, et sequatur eam. Hec est enim uera penitentia. Sed nota, quia misericors Dominus etiam non bene, et legaliter penitentes, bonam tamen uoluntatem habentes, et salutis remedia exspectantes, uisitare, sanare, et illuminare dignatur. Unde et huic languido dicit: uis sanus fieri? Ac si diceret: Sanari quidem uis; ideo enim hic iaces, ideo egrotas, ideo carnem maceras, et hanc qualemcunque penitentiam agis: non tamen sanaris, quia  non dignam penitentiam agis. Respondit ei languidus: Domine, hominem non habeo, ut cum mota fuerit aqua, mittat me in piscinam. Quid enim aliud his uerbis significat, nisi quamdam baptizandi, et in illam piscinam descendendi impossibilitatem? Impossibile est enim eos, qui semel baptizati sunt, iterum per baptismum renouari, et a peccatorum contagione mundari. Unde et iste, quamuis sanetur, non tamen mergitur in piscinam, quia eos significat, qui post baptismum sola penitentia sanantur.  Quod autem ait: Dum uenio ego, alius ante me descendit, de se ipso adhuc Gentili, et catechumeno dicere uidetur. Ipse enim, cum adhuc Gentilis et catechumenus esset, in piscinam descendit. Modo uero, quia Christianus est, in eam descendere non potest. Idem igitur ipse alius est, et ipse, qui descendit ante se ipsum. Dicit ei iehsu: Surge, tolle grabatum tuum, et ambula. Noli, inquit, iam ulterius hominem querere, qui te mittat in piscinam. Surge tantummodo. Erige mentem. Contemplare celum. Que sursum sunt quere, non que super terram. Hac enim uia illi qui baptizati sunt, recuperant sanitatem, si eos egrotari contingat. Tolle grabatum tuum, porta, et contine, et in seruitutem redige carnem tuam. Pectus namque anime corpus  est, in quo, si uitiosum fuerit, tota infirma et languida anima iacet. Unde scriptum est: »Corpus, quod corrumpitur, aggrauat animam .« Et ambula. Non sis otiosus. Otiositas enim anime inimica est, que et uitia nutrit, et uirtutes necat  . Et statim sanus factus est homo. Et sustu it grabatum suum, et ambulabat. Facile igitur est Deo et sanare hominem, et peccata soluere. Erat autem Sabbatum in illo die. Dicebant ergo Iudei illi, qui sanus fuerat: Sabbatum est, non licet tibi tollere grabatum tuum. Respondit eis: Qui me sanum fecit, ille mihi dixit, Tolle grabatum tuum, et ambula. Maioris, inquit, auctoritatis, quam uos sitis, est ille, qui me sanum fecit  . Illi igitur, et non uobis, me obedire oportet. Interrogauerunt ergo eum:  Quis est ille homo, qui dixit tibi, Tolle grabatum tuum, et ambula? Is autem, qui sanus fuerat effectus, nesciebat quis esset. Non mirum si iste nesciebat quis esset. Neque enim facile est cognoscere Iesum. Unde et 230 ipse Dominus ait: »Nemo nouit Filium, nisi Pater, et nemo nouit Patrem, nisi Filius, et cui uoluerit Filius reuelare .« iehsu ergo declinauit a turba constituta in loco. Postea inuenit eum iehsu in templo. Ubique est iehsu; sed non ubique cognoscitur. Non cognoscitur in turba  . Cognoscitur autem in templo. Fugiamus igitur turbam, et simul cum Iesu declinemus a turba. Eamus in templum. Ibi nos inueniat, ibique a nobis inueniatur. Ideo enim ipse  ab hominum turba discessit, ut et nos a uitiorum turba discedere doceat. Et dixit illi iehsu: Ecce sanus factus es: iam noli peccare, ne deterius tibi aliquid  contingat. Hoc, inquit, contigit tibi, quia peccasti. Iam igitur noli peccare, non sit tibi uoluntas peccandi. Non peccare enim ualde difficile, et pene impossibile est. Multi enim peccant, qui peccare nolunt. Unde Apostolus: »Non enim, quod uolo bonum, hoc ago, sed quod nolo malum, hoc facio .« Magnum igitur peccatum est, uoluntas peccandi. »uoluntarie enim, ut ait Apostolus, peccantibus nobis post acceptam notitiam ueritatis, iam non relinquitur hostia pro peccato .« Quod de illis quidem intelligitur, qui usque in finem suum sponte in peccatis perseuerant. Abiit ille homo, et nuntiauit Iudeis, quia iehsu esset, qui fecit eum sanum.

Xu. Propterea persequebantur Iudei Iesum, quia  hec faciebat in Sabbato.Male enim de Sabbato Iudei intelligebant; quia hominem in Sabbato sanare, et pietatem, et misericordiam exercere, peccatum esse putabant. iehsu autem respondit eis: Pater meus usque modo operatur, et ego operor. Ego, inquit, de Sabbato reprehendi non debeo; quia in Sabbato non facio, que lex in Sabbato fieri interdicit. Sed sicut Pater meus, ita et ego usque modo, id est usque ad Sabbatum, operor: in Sabbato uero ab opere quiesco. Sexta namque feria fecit Deus primum hominem, et Christus sexta feria redemit omnem hominem. Ille die septimo requieuit, et iste die Sabbati in sepulcro quieuit  . Illa igitur quies hanc quietem significabat. Uterque itaque usque ad Sabbatum operatur, et uterque in  Sabbato requiescit. Operatur tamen et aliter usque hodie et Pater, et Filius; quoniam etsi Sabbato, omnium rerum seminariis factis, quieuit, nulla tamen die a iustitia, et misericordia, aliisque his similibus quiescit  . Nihil enim boni ubique fit, nisi ab ipso, et per ipsum. Non sic igitur requieuit Deus die Sabbati, ut nichil egisse intelligatur post Sabbatum. Dicat ergo: Pater meus usque modo operatur, et ego operor. Sequitur: Propterea ergo magis querebant eum Iudei interficere, quia non solum soluebat Sabbatum, sed et Patrem suum dicebat Deum, equalem se faciens Deo. Non enim ipse se Deo equalem faciebat, qui secundum diuinitatem Deo per omnia equalis erat; sed equalem se faciens,  hoc est, equalem se esse ostendens. Unde Apostolus ait: »Cum in forma Dei esset, non rapinam arbitratus est esse se equalem Deo .« Respondit itaque iehsu, et dixit eis: Amen, amen dico uobis: non potest Filius a se facere quidquam, nisi quod uiderit Patrem facientem. Quecunque enim ille fecerit, hec et Filius similiter facit. Secundum diuinitatem enim, una eademque operatio est et Patris, et Filii et Spiritus sancti. Nihil enim facit Filius sine Patre et Spiritu sancto. Similiter neque Pater aliquid agit sine Filio et Spiritu sancto. Spiritus quoque sanctus nichil agit sine Patre et Filio  . Quicunque igitur loquitur contra Filium, siue de his, que in Sabbato facit, siue de alia qualibet huiusmodi operatione, ille utique et contra Patrem loquitur, et contra Spiritum sanctum. Cesset igitur contra Filium taliter, et talia loqui, quicunque se Deum Patrem offendere  timet. Pater enim diligit Filium, et omnia demonstrat ei, que ipse facit, et maiora his demonstrabit ei opera, ut uos miremini. Quantum enim 231 ad diuinitatem, nichil Pater Filio demonstrat, quia sicut Pater, ita et Filius nichil ignorat  . Quantum uero ad humanitatem omnia ei Pater demonstrat. Et maiora his, que Filius, subauditur, superius fecisse legitur, demonstrabit ei opera. Cur? Ut uos ea uidentes, magis magisque miremini, et mirando conuertamini. Hec autem secundum humanitatem de Filio intelligenda esse  sequentia manifestant. Ait enim: Sicut enim Pater suscitat mortuos, et uiuificat; sic et Filius hominis, quos uult, uiuificat. Nota, quod ait, Filius hominis. Et hec quidem opera maiora sunt, quam uel paralyticum  sanasse, uel in uinum aquas conuertisse. Sed si Filius hominis uiuificat quos uult, cur non omnes uiuificat, nisi quia non uult? Nullum enim hominem uult uiuificare Filius hominis, nisi in se credentes, et eius uoluntatem facientes. Et ipse quidem, quia iudex est, mortificandi et uiuificandi habet potestatem. Unde et subditur: Neque enim Pater iudicat quemquam, sed omne iudicium dedit Filio. Cur hoc? Ut omnes honorificent Filium, sicut honorificant Patrem. Cum enim Filius hominis ueniet in sede maiestatis sue, ut iudicet mundum, tunc omnes equaliter honorificabunt et Filium et Patrem. Unde ipse Dominus ait: »uere ergo dicit Dominus, quia mihi curuabitur omne genu, et confitebitur omnis lingua  .« Unde et Apostolus: »Propter quod et Deus exaltauit illum, et donauit illi nomen, quod est super omne nomen, ut in nomine Iesu omne genu flectatur celestium, terrestrium, et infernorum, et omnis lingua confiteatur, quia Dominus iehsu Christus in gloria est Dei Patris .« Manifestum est igitur quia omnes honorificabunt Filium, sicut honorificant Patrem. Modo autem, quia non omnes honorificant Filium, nec Patrem honorificant. Hoc est enim quod ait: Qui non honorificat Filium, non honorificat Patrem, qui misit illum. Sed quia Pater omne iudicium dedit Filio, et ipse Filius eos uiuificat, quos uiuificare uult: ut intelligamus, qui sunt, quos uiuificat, et quid sit ipsum uiuificare, subdidit dicens:  Amen, amen dico uobis, quia qui uerbum meum audit, et credit ei qui misit me, habet uitam eternam, et in iudicium non ueniet, sed transiet de morte ad uitam. Tales igitur uiuificat Dominus, et sic uiuificat, dando uidelicet uitam eternam. Quod autem ait, qui uerbum meum audit, tale est, ac si diceret, qui meam doctrinam audiens custodit. Ille enim bene audit, qui audiens obedit. »Non enim auditores legis iusti sunt apud Deum, sed factores .« Unde Dominus ait: »Qui habet aures audiendi, audiat .« In iudicium autem non uenire dicuntur, qui in iudicio non damnabuntur. uenire igitur in iudicium, quid aliud est, nisi iudicari, et damnari? In hoc autem iudicium non uenient boni. Sequitur: Amen, amen dico uobis, quia uenit hora,  et nunc est, quando mortui audient uocem Filii Dei. Et qui audierint, uiuent. Hoc autem contra Sadduceos, aliosque, qui negabant resurrectionem mortuorum et uitam eternam, dicere uidetur. Et tale est ac si diceret: Non dubitetis, eos, qui uerba mea audiunt, et credunt ei qui misit me, habere uitam eternam, cum ad uocem meam mortuos resurgere uideatis. Ad eius namque uocem et corpore, et anima mortuos multos iam surrexisse non dubium est. Quamuis enim legamus, Dominum tres mortuos corporaliter suscitasse, non tamen legimus, quantos in anima suscitauerit. Sed quid mirum, si mortui ad Filii Dei uocem resurgunt, cum eamdem simul cum Patre habeat potestatem? Et hoc est,  quod ait: Sicut enim Pater habet uitam in semetipso, sic dedit et Filio uitam habere in semetipso, et potestatem dedit ei facere iudicium, quia Filius hominis est. Sicut enim Pater, ita et Filius uitam habet in semetipso, id est in uirtute et potestate sua, ut cuicunque uoluerit, eam largiatur. In eius namque potestate est omnis uita nostra, neque ultra eius uoluntatem uiuere ualemus. Ad eius igitur imperium moriuntur omnes, et ad eius imperium resurgent omnes. Dedit autem Pater Filio potestatem iudicium facere, non secundum diuinitatem, qua ei equalis est, sed secundum humanitatem, qua minor est  . Et hoc est quod 232 ait: quia Filius hominis est. Illis autem adhuc mirantibus, et non credentibus resurrectionem, subdidit dicens: Nolite  mirari hoc: subauditur, quod de resurrectione audistis: Quia uenit hora, in qua omnes qui in monumentis sunt audient uocem eius, et precedent, qui bona fecerunt, in resurrectionem uite; qui uero mala egerunt, in resurrectionem iudicii. Modo, inquit, me iubente, corporaliter resurgunt pauci. Sed futurum est ut, me uocante, resurgant omnes; et alii quidem resurgent, ut in eternum cum Deo uiuant; alii uero, ut iudicati cum diabolo pereant. Non possum ego a meipso facere quidquam. Sicut audio, iudico, et iudicium meum iustum est, quia non quero uoluntatem meam, sed uoluntatem eius, qui misit me. Quia, inquit, Filius hominis sum, secundum hanc partem dedit mihi Pater potestatem iudicium facere; quoniam secundum hanc partem non possum ego a  meipso facere quidquam. At uero secundum diuinitatem omnia possum, quam semper in meipso loquentem  audio, et sicut audio, iudico, et iudicium meum iustum est. Unde hoc? Quia non quero uoluntatem meam: non quero uoluntatem hominis; non quero uoluntatem carnis et sanguinis, sed uoluntatem eius qui misit me. Habeo enim naturam hominis, sed non habeo uitium hominis. Sic enim humanitas mea diuinitati coniuncta est, ut peccare non possit, nichilque, nisi bonum, in uoluntate habere possit. Sequitur: Si ergo testimonium perhibeo de me, testimonium meum non est uerum. Alius est qui testimonium perhibet de me, et scio quia uerum est testimonium, quod perhibet de me. Ac si dicat: Si ego homo testimonium perhibeo de meipso homine, secundum hoc quod homo sum, secundum hoc quod me uidetis, secundum hoc quod me esse creditis,  me Dei Filium, et equalem esse dico; testimonium meum non est uerum  . Sed alius est in me, quem uos non uidetis, qui in meipso loquens per me, testimonium perhibet de me, et scio quia uerum est testimonium eius. Hoc autem dicit de diuinitate, secundum quam in sequentibus ait: »Et si ego testimonium perhibeo de meipso, uerum est testimonium meum .« Quod enim Saluator noster secundum diuinitatem se Dei Filium et equalem esse dicit, uerum est testimonium eius. Quod quidem si secundum humanitatem dixisset, uerum non esset. Alia igitur, secundum diuinitatem, et alia secundum humanitatem intelligenda sunt. Sequitur: uos misistis ad Ioannem, et testimonium perhibuit ueritati. Hinc enim ipse Ioannes superius  ait: »Ego uidi, et testimonium perhibui, quia hic est Filius Dei .« Ego autem ab homine  testimonium non accipio, sed hec dico, ut uos salui sitis. Quid est enim, ab homine testimonium non accipio, nisi hominis testimonio non indigeo  ? Semper enim ueritas, ueritas est, neque ad sui confirmationem alicuius testimonio eget. »uenit« enim Ioannes »in testimonium, ut testimonium perhiberet de lumine;« non quod eius testimonio lumen indigeret, sed »ut omnes crederent per ipsum .« Hec autem dico, non me glorificando: si enim ego glorifico meipsum, gloria mea nichil est; sed ut uos salui sitis. Neque enim aliter salui esse poteritis, nisi Deum, et 233 Dei Filium me esse credideritis. Sequitur: Ille erat lucerna ardens et lucens. Ioannes, inquit, ad quem uos misistis, qui ueritati testimonium perhibuit,  cuius non ego, sed uos testimonio indigetis, lucerna erat, non a se, sed aliunde lumen habebat, mei amoris igne ardebat, et meo lumine lucebat. uos autem uoluistis exsultare ad horam in luce eius. Bene autem ad horam; quia et illi fastidiosi, et lux illa temporalis. Gaudebant enim in doctrina eius, putantes ipsum esse Christum. Ego autem habeo testimonium maius Ioanne. Quod est illud? uultis audire quod? Opera que dedit mihi Pater, ut perficiam ea. Ipsa opera que facio testimonium perhibent de me, quia Pater misit me. Hoc est enim quod alibi ait: »Si opera non fecissem in eis, que nemo alius fecit, peccatum non haberent. Et qui misit me Pater, ipse testimonium perhibuit de me .« Perhibuit quidem, quando ait: »Hic est Filius  meus dilectus, in quo mihi bene complacui .« Et quasi illi dicerent: Sed nos illius testimonium non audiuimus: subdidit dicens: Neque uocem eius unquam audistis, neque speciem eius unquam uidistis. Hoc est enim, quod Ioannes superius ait: »Deum nemo uidit unquam. Unigenitus Filius, qui est in sinu Patris, ipse narrauit .« Quamuis enim per subiectam creaturam Deus aliquando et audiri et uideri potuisset, nunquam tamen in propria essentia uel uideri, uel audiri potuit. Sequitur: Et uerbum eius non habetis in uobis manens, per quod ueritas intelligitur. Cur? Quia quem misit ille, huic uos non creditis. Tandiu enim unusquisque uerbum Dei habet in se manens, id  est, firmum, et stabile, quandiu a ueritate non recedit. Quomodo ergo Iudei uerbum Dei in se manens habere poterant, qui ipsi ueritati non credebant? ueritas enim Christus est, qui de seipso ait: »Ego sum uia, ueritas, et uita. Scrutamini  Scripturas, quia uos putatis in ipsis uitam eternam habere. Et ille sunt, que testimonium perhibent de me, et non uultis uenire ad me, ut uitam habeatis .« Si nec mihi, inquit, nec operibus meis, nec Ioannis Baptiste, nec Patris testimonio creditis, credite uel Scripturis, credite uel legis et prophetarum dictis. Ille enim sunt, que testimonium perhibent de me. uos tamen non uultis uenire ad me, ut uitam habeatis, quam uos in Scripturis habere speratis. Quid est enim uenire ad eum, nisi credere in eum  ? Sic enim uenitur ad Iesum. Non pedibus, sed fide uenitur ad Christum. Stulti Iudei, qui nec ipsis Scripturis credunt, in quibus uitam eternam se inaniter habere sperant. Hec autem illis audientibus, et cogitantibus quod ad sui  laudem et ostentationem talia Dominus loqueretur, eorum prauis cogitationibus Saluator respondit dicens: Claritatem ab hominibus non accipio. Sed cognoui uos, quia dilectionem Dei non habetis in uobis. Non, inquit, ab hominibus claritatem et laudem quero, non gloriam et fauorem hominum peto, sed hec dico, ut ad Dei dilectionem uos prouocem, quam uos utique non habere cognosco. Si enim diligeretis Patrem, diligeretis et Filium. Sed Filium neque diligitis, neque recipitis. Et hoc est, quod ait: Ego ueni in nomine Patris mei, et non accipitis me. Si alius uenerit in nomine suo, illum accipietis. ueniet enim Antichristus in nomine suo exaltando, quia non a Deo, sed a sua superbia missus predicare ueniet. Hunc autem Iudei recipient, et quasi Deum  ad tempus uenerabuntur. Et qui modo ueritati, id est Christo, credere nolunt, illius deceptionibus credent. Sed quid mirum, si ueritati non credunt, qui non eternam, sed temporalem gloriam querunt? Hoc est enim quod ait: Quomodo potestis uos credere, qui gloriam ab inuicem accipitis, et gloriam, que a solo est Deo, non queritis? His autem uerbis aperte monstratur, quia non bene credunt, qui solam temporalem, et non eternam gloriam querunt  . Nolite putare, quoniam ego accusaturus sim uos apud Patrem. Est qui accusat uos Moyses, in quo uos speratis. Sed unde eos accusat Moyses, nisi quia ei non credunt, cuius uerbis se credere, et per omnia obedire promiserunt  ? Precipit  enim Moyses, ut Christo Iudei obedirent, dicens eis  : »Prophetam uobis suscitabit Dominus de fratribus uestris: tanquam meipsum audietis.« Non dixit prophetas, sed prophetam, quoniam de hoc solo prophetarum omnium maximo loquebatur.  Ipsum, inquit, audietis. Ipsum tamen audire nolunt. Quia non credunt Moysi. Unde et subditur: Si enim crederetis Moysi, crederetis forsitan et mihi. De me enim ipse scripsit. Si autem 234 illius litteris non creditis, quomodo uerbis meis credetis? Quod autem ait forsitan, eorum duritiam increpando dixit, ut et nos intelligamus quam difficile gens illa conuertatur ad bonum.

XuI. [CAP. uI.] Post hec abiit iehsu trans mare Galilee, quod est Tyberiadis, et sequebatur eum multitudo magna, quia uidebant signa que faciebat super his qui infirmabantur. Subiit ergo in montem iehsu, et ibi sedebat cum discipulis suis. Erat autem proximum Pascha, dies festus Iudeorum. Magna Dominus miracula facturus, et noui, mirabilisque panis  delicias populo daturus montem ascendit  ; quatenus et nos quotiescunque spiritualibus, nouisque epulis satiari cupimus, non montis, sed mentis altitudinem et ingenii sublimitatem ascendamus. Quoniam autem talibus deliciis refecti, festiuitatem agere, et Christi carnem et sanguinem suscipere digni sunt, merito hic dicitur: quia proximum erat Pascha dies festus Iudeorum: securi enim ad hanc festiuitatem ueniunt, qui talibus epulis sunt repleti. Cum subleuasset ergo iehsu oculos, et uidisset quia multitudo maxima uenit ad eum, dixit ad Philippum: Unde ememus panes, ut manducent hi? Hoc autem dicebat tentans eum. Ipse enim sciebat quid esset facturus. Sciebat enim Dominus quid facturus erat. Sed tentando Philippum, audire uolebat quid de eius  omnipotentia sentiebat: simulque nouum illud miraculum, discipuli responsione extollebat, cum ex quinque panibus tot homines reficeret, quibus, secundum illius testimenium, ducentorum denariorum  panes non sufficerent, ut unusquisque modicum quid acciperet. Sic enim Philippus respondit, dicens: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis eius, frater Simonis Petri: Est puer unus hic, qui habet quinque panes hordeaceos et duos pisces. Sed hec quid sunt inter tantos? Puer iste, populus Iudaicus est  , sensus adhuc intelligentie puerilis. Quinque uero panes quinque libri Moysi intelliguntur. Quos panes populus ille ubique secum portat, et non comedit, quia legit tantum Scripturas et non intelligit. Hec autem, quia in Mattheo exposuimus  , ut iterum exponamus, non tantum necessarium, quantum superfluum et laboriosum esse uidetur. Similiter autem et cetera, que  sequuntur, usque ad illum locum ubi turba, que modo superius panes in monte comederat, querens eum et inuenicus Capharnaum, ait ei: Rabbi, quomodo huc uenisti? in Mattheo determinata sunt. Quibus iehsu respondens ait: Amen, amen dico uobis, queritis me, non quia uidistis signa, sed quia manducastis de panibus et saturati estis. Queritis, inquit, me, non propter signa que uidistis, non propter sermonem meum, quem audistis, non ut mihi, uel signis que facio, credere uelitis, sed quia manducastis de panibus, et saturati estis  . Considera modo quante suauitatis panes illi fuerint, quamuis hordeacei, quorum dulcedine capta tota hec turba adhuc Dominum sequebatur. Sequitur: Operamini cibum, non qui perit,  sed qui permanet in uitam eternam, quam Filius hominis uobis dabit. Hunc enim Pater significauit  Deus. Cibus enim iste, qui manet in 235 uitam eternam, sermo Dei est, quo anima  pascitur, et nutritur  . Unde et bene ait: quem Filius hominis dabit uobis. Omnem enim huius Euangelii cibum, omnes has tales, tantasque epulas Filius hominis iehsu Christus nobis apposuit et ministrauit. Sed quomodo hunc cibum operari possumus? Audi Apostolum: »Non auditores legis, inquit, iusti sunt apud Deum, sed factores .« Faciamus igitur quod lex precipit. Faciamus quod Euangelia iubent, si hunc talem cibum operari uolumus. Hunc enim cibum Deus Pater significauit, quando in deserto manna pluit, quo per annos quadraginta populum pauit. De quo scriptum est: »Panem de celo dedit eis habentem omne delectamentum, et omnem saporem suauitatis .« Ille igitur cibus hunc cibum significabat. Dixerunt ergo ad  eum: Quid faciemus, ut operemur opera Dei? Respondit iehsu, et dixit eis: Hoc est opus Dei, ut credatis in eum, quem misit ille. Qui enim in Christum non crediderint, neque opera Dei operari, neque legem intelligere, neque cibum spiritualem et eternum suscipere poterunt. Opus igitur Dei, sermo Dei, totusque hic cibus spiritualis in fide consistit  . Dixerunt ergo ei: Quod ergo tu facis signum, ut uideamus, et credamus tibi, quod operaris? Patres nostri manna manducauerunt in deserto, sicut scriptum est: Panem de celo dedit eis manducare. Ac si dicant: Ostende nobis aliquod signum, per quod tibi operibusque tuis credere debeamus. Panes quidem nobis dedisti, saturati sumus. M ra sunt ualde que uidimus. Nobis tamen hoc signum  non sufficit. Simile quiddam et Moysem fecisse audiuimus. Nam et ipse patribus nostris panem de celo dedit, quem patres nostri in deserto manducauerunt. Non tamen, sicut tu, eos in se credere precepit. Dixit ergo eis iehsu: Amen, amen, dico uobis, non Moyses dedit uobis panem de celo, sed Pater meus dat uobis panem de celo uerum. Panis enim Dei est, qui descendit de celo, et dat uitam mundo. Non bene, inquit, intelligitis quid illud significet quod dicitur: »Panem de celo dedit eis.« Alius panis ualde dissimilis, maiorisque dignitatis in his uerbis significatur. Moyses enim panem significatiuum, et non uerum panem de celo descendentem, uobis dedit. Sed modo Pater meus dat uobis panem de celo uerum,  quem tamen ille panis significabat. Panis enim Dei, ille est qui de celo descendit, qui de sinu Patris exiit, et dat uitam mundo. Dixerunt ergo ad eum: Domine, semper da nobis panem hunc. Optimam petitionem faciebant, si tamen intellexissent de quo pane Dominus loquebatur. Dixit autem eis iehsu: Ego sum panis uite. Ego sum panis, qui de celo descendi. Ego sum ille panis, qui dat uitam mundo. Qui uenit ad me, non esuriet; qui credit in me, non sitiet unquam. Sed dixi uobis, quia uidistis me, et non creditis. Diximus iam superius quia uenire ad Christum  , hoc est credere in illum. Cui unusquisque quanto fidelior est, tanto propinquior. Et iste quidem neque esuriet, neque sitiet unquam; quia postquam de hoc mundo exierit, eternis in  eternum deliciis perfruetur. Hec autem dixi uobis, non, ut uos putatis, me glorificando, sed quia uidistis me, quia in signis et miraculis cognouistis me et uirtutem meam, et non tamen creditis in me. Scio tamen, quia quandoque credetis, quotquot ad uitam predestinati estis. Hoc est enim, quod ait: Omne, quod dat mihi Pater, ad me ueniet, id est, in me credet, et eum, qui uenit ad me, non eiiciam foras. Cur? Quia descendi de celo, non ut faciam uoluntatem meam, sed uoluntatem eius, qui misit me. Ideo, inquit, neminem ad me uenientem, neminem in me credentem foras eiiciam. Ideo ipsis quoque meis inimicis, et persecutoribus parcam, quia descendi de celo, non ut faciam uoluntatem meam, id est, uoluntatem hominis, uoluntatem illius nature, quam suscepi  de homine, sed uoluntatem eius, qui misit me. Hominis enim uoluntas est, inimicos repellere, suasque iniurias uindicare  . Dei autem uoluntas qualis sit, audiamus. Hec est, inquit, uoluntas eius 236 qui misit me, Patris ut omne quod dedit mihi, non perdam ex eo, sed resuscitem illud in nouissimo die. Omnes igitur eos, qui ad uitam predestinati sunt, etiamsi ei inimici, et contrarii aliquando exstiterunt, saluabit tamen et resuscitabit iehsu. Isti sunt enim, quos Pater dedit mihi. Dedit autem secundum humanitatem. Confirmatio. Hec est enim uoluntas Patris mei, qui misit me, ut omnis qui uidet Filium, et credit in eum, habeat uitam eternam, et ego resuscitabo eum in nouissimo  die. Non solum enim illi qui uiderunt, et crediderunt, sed et illi qui non uiderunt et crediderunt, habebunt uitam eternam, sicut apostolo Thome Dominus ait: »Quia uidisti me, Thoma, credidisti. Beati qui non uiderunt, et crediderunt .« uidere tamen pro cognoscere accipi potest. Siquidem quid est credere in eum, nisi quibusdam fidei, spei, caritatisque pedibus sic in eum tendere, eique adherere, ut homo ulterius ab eo nec ipsa morte ualeat separari? Sic enim Apostolus ad eum uenerat, et in eum crediderat, qui ait: »Certus sum autem quia neque mors, neque uita poterit me separare a caritate Dei, que est in Christo Iesu .« Qui enim aliter ad eum uenit, qui aliter in eum credit, nichil ei uel uenisse,  uel credidisse proderit. Quod autem uenire ad eum, et credere in eum idem significent, ex eo apparet, quod ipse aliquando dicit, qui uenit ad me, et aliquando, qui credit in me, alterum pro altero ponens.

XuII. Murmurabant ergo Iudei de illo, quia dixisset: Ego sum panis, qui de celo descendi. Et dicebant: Nonne hic est filius Ioseph, cuius nos nouimus patrem, et matrem? Quomodo ergo hic dicit, quia de celo descendi? Impossibile enim uidebatur eis, ut de celo descendisset, quem hominem tantum, et ex hominibus natum esse credebant. Et reuera, si aliud non esset, de celo descendere non potuisset. Respondit iehsu, et dixit eis: Nolite murmurare inuicem. Nemo potest uenire ad me, nisi  Pater, qui misit me, traxerit eum, et ego resuscitabo eum in nouissimo die. Nolite, inquit, murmurare, nolite corda indurare. Scio enim, quia non potestis uenire ad me, quoniam Pater non trahit uos. Nemo enim potest uenire ad me, nisi Pater, qui misit me, traxerit eum. Trahit autem non uiolentia, sed amore. Secundum quam significationem dicitur: Trahit sua quemque uoluptas  . Deus autem neminem trahit, nisi uenire uolentem, et saluari cupientem. Unde scriptum est: »Si uolueritis et audieritis me, bona terre comedetis. Quod si nolueritis, gladius deuorabit uos .« Hec est igitur causa cur isti ad eum uenire, et eum intelligere non poterant, quibus hoc Dominus  loquebatur. Quoniam autem malorum resurrectio potius mortem, quam uitam afferet, ideo hic de uiro iusto Dominus ait: Et ego resuscitabo eum in nouissimo die. Ille enim uere resuscitabitur, qui nichil eorum que ad mortem pertinent, ulterius sustinebit. Sequitur: Est scriptum in prophetis:  Et erunt omnes docibiles Dei. Docibilis enim est, qui doceri potest. Tales enim sunt Ecclesie filii. Quibus ipse Dominus ait: »uobis datum est nosse mysterium regni celorum: illis autem non est datum, ut uidentes non uideant, et audientes non intelligant. Incrassatum est enim cor populi huius, et auribus grauiter audierunt, et oculos suos 237 clauserunt, ne quando uideant oculis et auribus audiant, et conuertantur, et sanem eos .« Eos igitur trahit Pater, et illi ad Filium ueniunt, qui docibiles sunt, qui eius fidem, atque doctrinam et doceri, et instrui possunt. Unde et subditur: Omnis qui audiuit a Patre et didicit, uenit ad me. Ille enim est docibilis, qui audiuit et didicit. Non enim sufficit audire. Omnes enim isti audiebant Patrem, quia in Filio et per Filium loquebatur Pater. Tamen non ueniebant ad Filium, quia ea, que dicebantur, intelligere et discere nolebant. Sequitur: Non quia Patrem uidit quisquam: nisi is, qui est a Deo. Hic uidit Patrem. Non ideo, inquit, dixit: omnis qui audiuit a Patre, quod aliquis Patrem in propria substantia uel audire, uel uidere possit, nisi ille solus qui a Deo est, qui a Deo exiuit, qui est Deus de Deo, lumen de lumine.  Hic solus uidet Patrem. Unde et alibi ait: »Nemo nouit Filium, nisi Pater, et nemo nouit Patrem, nisi Filius, et cui uoluerit Filius reuelare. Amen, amen dico uobis, qui credit in me, habet uitam eternam .« Dixi uobis, et iterum dico, qui credit in me, habet uitam eternam. Ecce dixi uobis, si credideritis, beati eritis: si non credideritis, nulla restat excusatio. Ego sum panis uite. Patres uestri manducauerunt in deserto manna, et mortui sunt. Hic est panis de celo descendens, ut si quis ex ipso manducauerit, non moriatur. Murmuratis, inquit, quia dixi uobis, Ego sum panis uiuus, qui de celo descendi. Ecce iterum dico uobis, quia ego sum panis, et panis uite, et quia descendi de celo. Hoc  enim pane et angeli nutriuntur, et homines. Cur autem panis uite dicatur, ipse exponit, dum dicit: Ut si quis ex ipso manducauerit, non moriatur. Et ipse quidem de celo descendit secundum diuinitatem  : Patres uestri manducauerunt in deserto manna, et mortui sunt. Melior est igitur panis iste quam manna, quoniam illi qui manducauerunt manna, mortui sunt; qui uero ex hoc pane manducauerit, non morietur. Merito enim et in Ezechiele, et in Apocalypsi aquile speciem beatus Ioannes habere describitur, quoniam et altius uolat, et solem iustitie Christum Dominum nostrum pre ceteris Euangelistis subtilius intuetur. Nonne uides quomodo nunc a terris eleuatur, et iam inter nubes uolans, ipsum quoque celum penetrare uidetur? Mortui  quippe sunt et Moyses et Aaron, et ceteri sancti qui manna manducauerunt. Sed nunquid apostoli quoque mortui non sunt, qui panem uite comoderunt? Quantum enim ad carnem et isti, et illi mortui sunt. uiuunt autem et isti, et illi quantum ad animam. Nulla igitur inter hos et illos differentia. Non sunt itaque Moyses, et Aaron patres illorum, quibus hec Dominus loquebatur. Si enim illi eorum filii essent, eorum opera fecissent. Horum igitur patres illi fuerunt, quos toties murmurasse, idola coluisse, et Deum ad iracundiam prouocasse Scriptura commemorat. De his igitur Dominus ait: Patres uestri manducauerunt in deserto manna, et mortui sunt. Patres utique uestri, quorum uos imitatores et similes estis. Sequitur:

XuIII. Ego sum panis uiuus, qui de celo descendi. Si quis manducauerit ex hoc pane, uiuet in eternum, et panis, quem ego dabo, caro mea est pro mundi uita. Iam nunc, ipso Domino exponente, intelligimus quid sit iste panis. Iste enim panis, caro Christi est, que pro mundi uita in ara crucis immolata est. Hanc autem manducat Ecclesia, ideoque non moritur; sed uiuit in eternum. Panis enim et uinum, que in altari ponuntur, ad sacerdotis uocem celesti benedictione sanctificantur, et in Christi carnem et sanguinem essentialiter commutantur, ut una eademque essentia sit et eius carnis, que de uirgine nata est, et eius, que de pane facta est. Hoc autem tam magnum et admirabile sacramentum  eo tempore cepit, quo Saluator noster panem, et uinum benedicens discipulis ait: »Accipite, et comedite, hoc est corpus meum; et, Hic est calix noui testamenti in meo sanguine .« Nunquam enim Christi carnem ante hoc sacrificium corporaliter quisquam comedit. Nunquam, nisi hoc sacrificium fieret corporaliter, eam comederet quisquam. In hoc igitur comeditur, et comesta non minuitur; que nunquam comederetur, nisi panis iste Christi benedictione in eam substantialiter mutaretur. Est enim hec mutatio dextere Excelsi. Sed quis miretur Christi carnem comesam non minui, cum certum sit ex quinque panibus quinque millia hominum 238 satiatos, ipsosque panes non diminutos, sed potius multiplicatos  ?  Si enim panum fragmenta non sunt diminuta, sed potius illis edentibus multiplicata, quid manducauerunt quinque millia homines; unde sic saturati sunt, ut eis ad se uenientibus Dominus dicat: Queritis me, non quia signa uidistis, sed quia manducastis de panibus, et saturati estis? Dicis fortasse: Mira sunt hec. Nihil enim fecit Deus, quod mirabile non sit. Quia uero hanc Christi aquilam sequi non possumus uolando, sequamur eam uel credendo. Si enim hoc Iudei fecissent, non periissent. De quibus subditur.

XIX. Litigabant ergo Iudei ad inuicem dicentes: Quomodo hic potest nobis carnem suam dare ad manducandum? Ut enim Apostolus ait: »Animalis homo non percipit ea que Dei sunt .« Putabant  enim Iudei, hoc dicere Iesum, ut eum occiderent, et in frusta conciderent, sicque eius carnem uel coctam, uel crudam comederent, eiusque sanguinem biberent. Dixit ergo eis iehsu: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis  . Qui manducat meam carnem, et bibit meum sanguinem, habet uitam eternam, et ego resuscitabo eum in nouissimo die. Quid est hoc? Multi enim manducant Christi carnem, et bibunt eius sanguinem, qui non habent uitam eternam. Unde et Apostolus ait: »Qui enim manducat, et bibit indigne, iudicium sibi manducat, et bibit .« Multi quoque in hoc altaris sacramento Christi carnem  corporaliter non manducant, neque eius sanguinem bibunt, qui tamen habebunt uitam eternam. Ille igitur reuera Christi carnem et sanguinem manducat, et bibit, qui ita altaris sacramentis participat, ut sic Dei Filio iungatur, et uniatur, simulque cum eo unum quid efficiatur, ut iam ulterius ab eo nequeat separari. Ut enim de nobis sumamus exemplum, cibus iste temporalis et coruptibilis, quo nos utimur, sic post digestionem secundum quamdam partem sui in nostram carnem et sanguinem uertitur, ut simul cum eis substantialiter idem sit, et iam ab eis separari non possit. Quid est enim manducare, nisi inseparabiliter adherere  ? Sequitur: Caro enim mea uere est cibus, et sanguis meus uere est potus. Ad hoc enim  cibum et potum sumimus, ut uiuamus, et fame et siti non pereamus. Ille igitur cibus, et potus, uere est cibus et potus, qui omnem tollit esuriem, et uitam parat eternam. Qui manducat carnem meam, et bibit sanguinem meum, in me manet, et ego in illo. Ipse Dominus exponit qualiter eius uerba intelligere debeamus. Qui, inquit, manducat carnem meam, et bibit sanguinem meum, sicut talem cibum, et potum manducare, et bibere conuenit, sic mihi coniungitur, sic mihi unitur, sic totus in me transfertur, ut in me inseparabiliter maneat, et me in se manentem habeat. Indignus igitur est Christi carnem suscipere, qui in eius amore non perseuerat. Sicut misit me uiuens Pater, et ego uiuo propter Patrem, et qui manducat me, et ipse uiuet propter me. Quamuis, inquit,  caro mea comedatur, et sanguis meus bibatur, ego tamen immortalis sum, semperque uiuo, et mori non possum. Sicut enim Pater, qui misit me, semper uiuit, et nunquam moritur, ita et ego semper uiuo, non propter matrem, sed propter Patrem, id est propter diuinitatem, quam habeo de Patre. Et qui manducat me, quoniam ego sum uia, ueritas, et uita, ipse quoque non morietur, sed semper uiuet propter me. Quomodo enim potest mori, in quo semper est uita  ? Hic est, id est, talis est panis, qui de celo descendit. Non sicut manducauerunt patres uestri manna, et mortui sunt, ita moriuntur, qui hunc panem manducant. Qui enim hunc panem manducat, uiuet in eternum. Patres, inquit, uestri, quorum uos malitiam imitamini, et quibus similes  estis, manducauerunt manna, et mortui sunt. Hunc uero panem qui digne manducat, uiuet in eternum. Hec dixit in Synagoga docens in Capharnaum. Multi ergo audientes ex discipulis eius dixerunt: Durus est hic 239 sermo et quis potest eum audire? Hoc enim preuiderat Dominus, quando dicebat: Nemo uenit ad me, nisi Pater, qui misit me, traxerit eum. Isti enim, ut in sequentibus legitur, abiere retrorsum, et amplius eum non sunt secuti. Sciens autem iehsu apud semetipsum quia murmurarent de hoc discipuli eius, dixit eis: Hoc uos scandalizat? Non uos, inquit, hoc scandalizet, quia non est, ut uos intelligitis. Intelligite prius, et tunc iudicate. Si ergo uideritis Filium hominis ascendentem ubi erat prius? Spiritus est, qui uiuificat, caro non prodest quidquam.  uerba que ego locutus sum uobis, spiritus et uita sunt. Hec, inquit, uerba spiritualia sunt, que carnaliter intellecta generant mortem; si uero spiritualiter intelligantur, uitam parant eternam. Carnaliter enim ea intelligebant, qui Christi carnem in frusta concidendam, et sic comedendam esse, putabant. Spiritualiter uero ea intelligunt, qui panem, et uinum in Christi carnem et sanguinem diuinitus commutata se comedere et bibere credunt. Quod enim in proprietate sui, caro, et sanguis uisibiliter oculis non apparet, et gustu non sentitur, solus horror hoc facit. Quis enim ea uideret, quis suscipere non horreret? Ait ergo: Si uideritis Filium hominis ascendentem ubi erat prius, tunc, subauditur, intelligetis quia hec uerba, que ego locutus sum  uobis, spiritus et uita sunt. Spiritus enim, id est, spiritualis intellectus est, qui uiuificat; caro autem, id est, carnalis intellectus in huiusmodi uerbis nichil prodest. Sic enim se habet ordo. Si ergo uideritis, inquit, Filium hominis uiuum, et integrum ascendentem, ubi secundum diuinitatem prius erat, tunc hec uerba spiritualia esse scietis. Non enim integer illuc ascendisset, si, secundum istorum intelligentiam, in frusta concisus, penitusque deuoratus fuisset  . Sequitur: Sed sunt quidam ex uobis, qui non credunt. Sciebat enim ab initio iehsu qui essent non credentes, et quis traditurus esset eum. Et dicebat: Propterea dixi uobis, quia nemo potest uenire ad me, nisi fuerit ei datum a Patre meo. Cur propterea? Quia uidetis me, quia auditis me, et tamen non  creditis in me. Crederetis enim, si datum esset uobis a Patre meo. Stabat in medio eorum iehsu, uidebat omnes, cognoscebat omnes, sciebat qui ad uitam et qui ad mortem predestinati erant. Multos uocabat, sed paucos eligebat. Ex hoc multi discipulorum eius abierunt retro, et iam non cum illo ambulabant. Dixit ergo iehsu ad duodecim: Nunquid et uos uultis abire? Respondit ergo ei Simon Petrus: Domine, ad quem ibimus? uerba uite eterne habes. Et nos credimus et cognouimus quia tu es Christus Filius Dei uiui. Ad quem, inquit, ibimus, si te relinquimus? Tu enim solus es, et nemo alius, per quem mundus saluari possit. uerba uite eterne habes, quibus qui non crediderit, in eternum peribit. Nos autem credimus, et cognouimus, quia tu es Christus  Filius Dei. Respondit eis iehsu: Nonne ego uos duodecim elegi? Et unus ex uobis diabolus est. Dicebat autem de Iuda Simonis Scariothis. Hic enim erat traditurus eum, cum esset unus ex duodecim. Elegerat enim Dominus Iudam non ad felicitatem, sed ad apostolatum  . Et ipse quidem diabolus erat; non tamen natura, sed imitatione. Nam ipse quoque diabolus, non natura, sed uitio  diabolus est; diabolus enim defluens  interpretatur. Quod nomen bene Iude traditori conuenit, qui ex tanta sublimitate in tantum precipitium defluens ruit.

240 XX. [CAP. uII.] Post hec ambulabat iehsu in Galilea; non enim uolebat in Iudea ambulare, quia querebant eum Iudei interficere. Hoc enim faciebat iehsu, non quod mortem, uel Iudeos timeret, sed ut  fidelibus suis exemplum preberet. Unde et alibi ait: »Si uos persecuti fuerint in una ciuitate, fugite in aliam .« Erat autem in proximo dies  festus Iudeorum Scenopegia. Scenopegia namque festiuitas erat tabernaculorum  . Et habitabant filii Isrel in umbraculis septem diebus. Sed, sicut Apostolus ait: »Omnia hec in figura contingebant illis .« Illa enim festiuitas hanc nostram festiuitatem significabat  , in qua uiri sancti a Christi resurrectione usque ad seculi consummationem a seruili et iniquo opere quiescentes, in bono opere perseuerant. Bene autem fiebat diebus septem, per quos ex tunc omnes dies isti significantur: siquidem non sunt dies nisi septem. Sed cur in umbraculis habitabant, nisi quia umbracula cito deficiunt, utpote non habentia fundamentum, paruoque tempore in eis habitatur? Unde et Apostolus ait: »Non enim habemus hic manentem ciuitatem,  sed futuram inquirimus ..« Et Psalmista: »Quoniam incola ego sum apud te in terra, et peregrinus, sicut omnes patres mei .«---Dixerunt autem ad eum fratres eius: Transi hinc, et uade in Iudeam, ut discipuli tui uideant opera tua, que facis. Nemo quippe in occulto aliquid facit, et querit ipse in palam esse. Qui sint autem isti fratres, sepe iam diximus, isti enim sunt, qui eius propinqui erant secundum carnem, consanguinei uidelicet uirginis Marie  . Mos etenim est sanctarum Scripturarum quoslibet ualde propinquos, fratres uocare. Carnales igitur fratres carnale consilium dabant, quo Saluator noster mundi gloriam acquireret, et suum nomen longius dilataret. Ideoque non in occulto, sed palam et in conuentu multorum,  miracula Christum Dominum facere admonebant. Ostendunt autem, plures discipulos in Iudea eum habuisse, qualis Nicodemus fuit, et multi alii,  qui eius opera uidere cupiebant, in eo, quod dicunt, ut et discipuli tui uideant opera tua, que facis. Si hec facis, manifesta teipsum mundo. Hoc autem tale est, ac si dicerent: Aut cessa a miraculis, aut, si ea facis, ita fac ut mundo per miracula manifesteris. Neque enim fratres eius credebant in eum. Quamuis enim credebant eum esse prophetam, nondum tamen Dei Filium eum esse credebant  . Dicit ergo eis iehsu: Tempus meum nondum aduenit; tempus autem uestrum semper est paratum. Dicitis, inquit, mihi, ut me mundo manifestem. Dicitis ut laudem et gloriam queram. Sed tempus glorie mee nondum aduenit. ueniet autem in iudicio, quando mihi »curuabitur omne genu, et confitebitur omnis lingua .« Tempus autem  uestrum semper est paratum, quo et mundi laude, hominumque fauore, et uana gloria decipiamini  . Non potest mundus odisse uos. Me autem odit, quia ego testimonium perhibeo de illo, quia opera eius mala sunt. Quid est enim, quod ait: Non potest mundus odisse uos, cum ipsos mundi amatores, qui per ipsos significantur, tam multa per odium inter se bella, lites et contentiones habere uideamus? Quod igitur ait: Non potest mundus odisse uos, tale est, ac si diceret: Non potest mundus odisse mores uestros, opera uestra, et malitiam uestram. Si enim odisset, non fecisset, ac per hoc de hoc mundo mundus non esset. Me autem odit, quia ego testimonium perhibeo de illo, quia opera eius mala sunt. Hec est enim maxima, et principalis causa  cur omnes iniqui et ipsum Christum, et membra Christi odio habent. Hinc est, quod tyranni, sacrilegi, adulteri, et periuri, omnesque facinorosi in Ecclesiam insurgunt. uos ascendite ad diem festum hunc. Ego enim non ascendo ad diem festum istum, quia meum tempus nondum impletum est. uos, inquit, qui hominum laudem queritis, qui populi fauorem concupiscitis, qui mundi gloriam desideratis, uos ascendite ad diem festum 241 hunc, ubi non misericordia, non Dei gratia, non peccatorum remissio, sed laus sola, et inanis gloria queritur. Ego enim, qui talibus non delector, qui huiusmodi gloriam non appeto, non ascendo  ad diem festum istum. Cur? Quia tempus meum nondum impletum est. Prius enim plenitudo gentium intrabit, prius omnis Isrel saluus fiet, prius ad iudicium ueniam quam huius tante glorie tempus adueniat. Hec cum dixisset, ipse mansit in Galilea. Ut autem ascenderunt fratres, tunc et ipse ascendit ad diem festum. Ascendit utique ad diem festum, sed non ad illum, ad quem fratres eius ascenderunt. Alioquin uerum non esset, quod ipse ait: Ego non ascendo ad diem festum istum  . Dies festus Domini non exterius, sed interius; non in facie, sed in mente agitur. De quo Psalmista: »Quia cogitatio, inquit, hominis confitebitur tibi, et reliquie cogitationum diem festum agent tibi .« Sic igitur age diem festum, si ad tuam festiuitatem uis  uenire. Noli hoc agere in manifesto, neque ut ab hominibus uidearis. Qui enim hoc agunt, receperunt mercedem suam. Nonne audis quia ipse Dominus non in manifesto, sed quasi in occulto uenit ad diem festum? uenit enim Dominus in occulto ad diem festum, quia quamuis tota illa festiuitas in eius honore, et gloria agebatur, ipse tamen a paucis, uel a nullis ibi intelligebatur. Erat igitur in die festo, sed occultus. Miseri Iudei, in quorum festiuitatibus semper Christus manet occultus. Hoc enim significabat Isaac, qui Iacob filium suum benedicebat, et eum non cognoscebat. Iudei ergo querebant eum in die festo, et dicebant: Ubi est ille? Usque hodie namque in omni Sabbato, et in omni sua festiuitate legunt Iudei, et querunt Iesum. Non tamen inueniunt,  quia non bene querunt. Querunt enim cum inuidia et murmuratione. Unde et subditur: Et murmur multum erat de eo in turba. Quidam enim dicebant quia bonus est. Alii autem dicebant: Non, sed seducit turbas. Quid igitur mirum, si de uiris sanctis et religiosis iniqui homines aliquando male loquuntur, cum de ipso Dei Filio talia loquerentur? Nemo tamen palam loquebatur de illo, propter metum Iudeorum. Iidem igitur ipsi, qui bonum eum esse dicebant, palam hoc dicere non audebant, quia magis homines quam Deum timebant.

XXI. Iam autem die festo mediante, ascendit iehsu in templum, et docebat. Et mirabantur Iudei dicentes:  Quomodo hic litteras scit, cum non didicerit? Diximus superius  hanc festiuitatem septem diebus celebrari. Quod igitur ait: Iam die festo mediante, tale est ac si diceret: Cum adhuc media pars dierum superesset de tota festiuitate, ascendit iehsu in templum, et docebat. Mirabantur autem Iudei eum audientes, quoniam mira loquendi suauitate de lege et prophetis eum scholastice disputare audiebant, quem nunquam in scholis litteras didicisse cognouerant. Quia enim solum hominem uidebant, nichil nisi hominem eum esse credebant. Sed latebat diuinitas omnis huius doctrine informatrix, atque magistra. Unde et ipse Dominus subinferens ait: Mea doctrina non est mea, sed eius, qui misit me. Sed si sua erat, quomodo sua non  erat? Et si sua non erat, quomodo sua erat? Ipse enim utrumque dicit, et suam, et non suam. Sed sua erat, quia diuinitatis erat: et sua non erat, quia humanitatis non erat. Sic igitur et sua erat, et sua non erat  . Similiter enim et illud intelligitur, quod superius ait, quia »descendi de celo, non ut faciam uoluntatem meam, sed uoluntatem eius qui misit me .« Et quidem unum sunt et Pater et Filius. Hoc enim ipse ait: »Ego, et Pater unum sumus .« Una igitur uoluntas utriusque. Si igitur facit uoluntatem Patris, facit et uoluntatem suam: facit igitur uoluntatem suam, et non facit uoluntatem suam. Facit enim uoluntatem suam secundum diuinitatem; sed non facit uoluntatem suam secundum  naturam humanitatis. Dicebat igitur Dominus Iudeis admirantibus in doctrina eius: Mea doctrina non est mea: mea doctrina non est hominis; mea doctrina non est humane sapientie. Neque ego ab homine didici eam. Nolite 242 mirari. Diuinitatis est. Intus est magister, qui me talia docuit. De quo suo magistro per Isaiam sic ait: »Erigit mane, mane erigit mihi aurem, ut audiam quasi magistrum .« Idem igitur ipse et magister, et discipulus est. Magister secundum diuinitatem; discipulus secundum humanitatem. Planum est itaque, quod ait: Mea doctrina non est mea, sed eius, qui misit me. Tale quid etiam discipulis ait: »Non enim uos estis, qui loquimini, sed spiritus Patris uestri, qui loquitur  in uobis. Si quis uoluerit uoluntatem eius facere, cognoscet ex doctrina, utrum ex Deo sit, an ego a me ipso loquar .« Soli igitur illi hanc doctrinam intelligere, et cognoscere possunt, qui Patris uoluntatem faciunt. Est autem uoluntas Patris, ut credamus in eum quem ipse misit. Nisi enim crediderimus, non intelligemus. Unde et Isaias ait: »Nisi credideritis, non intelligetis .« Fides igitur nobis est necessaria, ut ad hanc doctrinam peruenire ualeamus  . Sed quid est, quod ait: Utrum ex Deo sit, an ego a meipso loquar, nisi, utrum secundum diuinitatem, an secundum humanitatem loquar? Loquitur enim Dominus a seipso, sed secundum alteram partem sui ipsius. Qui a seipso loquitur, gloriam propriam querit. Qui  autem querit gloriam eius, qui misit illum, hic uerax est, et iniustitia in illo non est. Non generaliter de omnibus, sed specialiter de seipso, et de Antichristo hoc dicit iehsu  . Ille enim non a Spiritu sancto loquetur, sed a semetipso. Ille non Dei, sed suam gloriam queret, qui »supra omne, quod dicitur Deus, aut quod colitur, se exaltabit, ita ut in templo Dei sedeat, ostendens se, tanquam sit Deus .« E contrario Christus iehsu, qui uerax est, imo qui ueritas est, et in quo iniustitia est nulla, ubique Patris, qui misit illum, et non suam gloriam querit. Unde ipse ait: »Zelus domus tue comedit me, et opprobria exprobrantium tibi ceciderunt super me .« Nonne Moyses dedit uobis legem, et nemo ex uobis  facit legem? Hoc autem cur dixerit, subiungens ostendit: Quid me queritis interficere? Si enim legem fecissent, si legis mandata custodissent, nunquam innocentem et iustum interficere quesissent.  Respondit turba, et dixit: Demonium habes. Quis te querit interficere? Sic enim respondit turba, sicut sordida et turbata, sicut turbulenta et turbida. Respondit iehsu, et dixit eis: Unum opus feci, et omnes miramini. Non eorum responsione mouetur, non conuiciis conuicia reddit. Unum, inquit, opus feci, et omnes miramini. Miramini quidem, non quia magnum aliquid feci, talis enim admiratio bona esset; sed quia in Sabbato feci. Cur ergo et uobis ipsis non indignamini, qui in Sabbato circumciditis hominem?  Si circumcisionem accipit homo in Sabbato, ut non soluatur lex Moysi, mihi indignamini, quia totum hominem sanum feci in Sabbato? Propterea Moyses dedit uobis circumcisionem, uidelicet ut uos ab infirmitate sanaret. Non quia ex Moyse est circumcisio, sed ex Patribus. Prius enim quam de circumcisione aliquid diceret Moyses, circumcisi sunt Abraham, Isaac et Iacob, et multi alii. Omni ergo die fieri licet quidquid ad salutem pertinet. Et idcirco in Sabbato circumciditis hominem. Iniustum est igitur ut mihi indignemini, quia totum hominem sanum feci in Sabbato. Si enim mihi non licet, non uobis licet. Licet autem. Si enim non licuisset, Moyses non dixisset. Precepit enim Moyses ut octauo die circumcidatur infantulus, siue ipsum Sabbatum,  siue alius quilibet dies occurrat. Nolite iudicare secundum faciem, sed iustum iudicium iudicate; aut simul mecum Moysem reprehendite, aut me quoque simul cum Moyse iustificate. Ambo enim idem facimus. Ambo in Sabbato salutem operamur. Sed illum non reprehenditis, quia timetis. Hoc etenim est secundum faciem iudicare  . Dicebant ergo quidam ex Ierosolymis: Nonne hic est, quem querunt interficere? Ecce palam loquitur, et nichil ei dicunt. Nunquid uere cognouerunt 243 principes, quia hic est Christus? Sed hunc scimus unde sit. Christus autem cum uenerit, nemo scit unde sit. Hoc autem tale est, ac si dicerent: Decepti sunt principes nostri, si Christum hunc esse putant, cuius nos et natiuitatis locum et parentes cognouimus. Quod enim dicunt:  Christus autem cum uenerit, nemo scit, unde sit, ex eo loco hoc testimonium sumpsisse uidentur, ubi dicitur: »Generationem eius quis enarrabit? « Sciebant tamen Iudei, in Bethlehem Iuda Christum Dominum nasciturum esse, secundum illud: »Et tu, Bethlehem, terra Iuda, non eris minima in principibus Iuda; ex te enim exiet Dux, qui regat populum meum Isrel .« Clamabat ergo docens in templo iehsu, dicens: Et me scitis, et unde sim scitis: et a me ipso non ueni, sed est uerus, qui misit me, quem uos nescitis. Quid autem his uerbis aliquid significatur, nisi quia et me scitis, et me nescitis? Cum enim unum sit et Pater, et Filius; qui Patrem nescit, et Filium nescit. Sciebant  igitur eum, quia hominem eum esse credebant:  et nesciebant eum, quia Deum esse ignorabant  . Sciebant quoque eum esse de Nazareth, sed non sciebant eum esse de Patre. Dicat igitur: Et me scitis, et unde sim scitis, et a meipso non ueni, sicut ille, de quo supra dixit: »Alius ueniet in nomine suo, et illum accipietis. Sed est uerus, qui misit me ,« Pater uerus, igitur et ego. »Ego enim, et Pater unum sumus .« Quem uos nescitis. Ego scio eum. Et si dixero, quia nescio eum, ero similis uobis, mendax. Ego enim eum scio, quia ab ipso sum, et ipse me misit. Ab ipso enim est, quia Deus de Deo, lumen de lumine, eiusdem cum Patre substantie est. Pater enim de nullo; Filius ex Patre; Spiritus sanctus ab utroque procedit. Quid est autem quod ait: qu  misit me, nisi qui me hominem fieri, et carnem suscipere uoluit? Hec autem operatio, totius Trinitatis, et non Patris solummodo est. Notandum igitur quomodo ubique Patrem honorat, atque glorificat. Querebant ergo eum apprehendere, et nemo misit in illum manus, quia nondum uenerat hora eius: illa uidelicet, qua tradendus, comprehendendus erat, et crucifigendus. Hec autem hora, nisi eo uolente, uenire non poterat. Potestatem enim habebat, sicut ipse ait, ponendi animam suam, et iterum sumendi eam . De turba autem multi crediderunt in eum. Hoc enim est quod ipse alibi ait: »Confiteor tibi, Domine, Pater celi et terre, quia abscondisti hec a sapientibus, et prudentibus, et reuelasti ea paruulis .« Et dicebant:  Christus cum uenerit, numquid plura signa faciet, quam que hic facit? Optimum argumentum, et huic assertioni ualde idoneum. Sic enim et ipse Dominus ait: »Opera, que ego facio in nomine Patris mei, ipsa testimonium perhibent de me .

XXII. Audierunt Pharisei turbam murmurantem de illo, et miserunt principes, et Pharisei ministros, ut apprehenderent eum. Dixit ergo eis iehsu: Adhuc modicum tempus uobiscum sum, et uado ad eum qui misit me. In uanum, inquit, laboratis et uos, et principes uestri. Ad hoc missi estis, et ad hoc uenistis, ut me apprehendatis. Hoc autem non in uestra, sed in mea est potestate  . Adhuc modicum tempus uobiscum sum. Exspectate dum  tempus adueniat, ut suo ordine omnia com leantur.  Cito uos relinquam: non diutius uobiscum morabor. Prope est ut ad eum reuertar, qui misit me. Queretis me, et non inuenietis, et ubi sum ego, uos non potestis uenire. Querebant enim Iudei Iesum, et male querebant, et quia male querebant, non inueniebant. Querunt enim adhuc, et non inueniunt. Scripturas legunt, et non intelligunt. Ibi querunt Iesum, sed quia carnaliter querunt, non inueniunt. uis inuenire Iesum? uade ad templum, uade ad Ecclesiam; ibi sedet in medio doctorum, in conuentu episcoporum et presbyterorum. Sed quid est, quod ait: Ubi ego sum, uos non potestis uenire? Ubi enim tunc erat iehsu? Nonne inter eos? Quomodo ego uenire non poterant, ubi ipse erat? Erat enim in celis iehsu secundum diuinitatem  , quo utique  uenire non possunt, quicunque in eum credere nolunt. Dixerunt ergo Iudei ad semetipsos: Quo hic iturus est, quia non inueniemus eum? Nunquid in dispersionem gentium iturus est, et docturus gentes? Quis est 244 hic sermo, quem dixit: Queretis me, et non inuenietis, et ubi ego sum, uos non potestis uenire? Non possunt Iudei uerba Christi intelligere, quia »animalis homo non percipit ea que Dei sunt .« Putant eum ad gentilem populum corporaliter pergere uelle, quasi illuc eum sequi non potuissent, si illuc ire Dominus uoluisset. In nouissimo autem die magno festiuitatis stabat iehsu, et clamabat dicens: Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. Inuitat eos Dominus ad  bibendum, quia fons est. De quo psalmista ad Dominum: »Quoniam apud te est fons uite, et in lumine tuo uidebimus lumen .« Inuitat utique, sed sitientes, et bibere et credere cupientes. Quod autem ait: Flumina de uentre eius fluent aque uiue, euangelista exposuit dicens: Hoc autem dixit de Spiritu, quem accepturi erant credentes in eum. uiua igitur aqua, Spiritus sanctus. Hac enim aqua et lauamur et uiuificamur. Proxima sibi sunt Spiritus et aqua. Unde et »Spiritus Dei ferebatur super aquas .« Hoc est etiam, quod dicitur: »Nisi quis renatus fuerit ex aqua et Spiritu sancto, non intrabit in regnum .« Merito igitur Spiritus sanctus aqua uocatur, et non  qualiscunque, sed uiua aqua  . Hac autem aqua plenus est, qui in Christum credit. Hac apostoli abundabant. Huius flumina de eorum uentre fluebant. uide modo, quam magnum flumen de istius, qui hic loquitur, pectore fluit. Cuius »fluminis impetus letificat ciuitatem Dei .« Omnia igitur flumina, omnia sanctarum Scripturarum uolumina ex hac aqua fluunt. Sed cur dixit, quem accepturi erant, et non dixit, quem acceperant credentes in eum? uis audire cur? Quoniam nondum erat Spiritus datus, quia iehsu nondum fuerat glorificatus. Post Christi namque glorificationem et ascensionem uisibiliter in linguis ignis Spiritus sanctus apostolis datus est. Quod nunquam antea factum est. Unde et Saluator noster eisdem suis discipulis  dicebat: »Nisi ego abiero, Paraclitus non ueniet ad uos: si autem abiero, mittam eum ad uos  .« Oportebat igitur prius glorificari Iesum, ut Spiritus sanctus daretur credentibus. Ex illa ergo turba cum audissent hos sermones eius, dicebant: Hic est uere propheta. Alii dicebant: Hic est Christus. Et illi, et illi bene dicebant. Sed melius illi, qui dicebant eum esse Christum; et ideo melius, quia plusquam prophetam eum esse credebant. Quidam autem dicebant: Nunquid a Galilea Christus uenit? Nonne Scriptura dicit, quia ex semine Dauid, et de Bethlehem castello, ubi erat Dauid, uenit Christus? uides ergo quam necessarium fuit ut Christus nasceretur in Bethlehem. Puto enim istos ignorasse Saluatorem nostrum in Bethlehem natum fuisse   . Dissensio igitur facta est in turba propter eum. Hoc est enim quod Dominus ait: »Nolite putare, quia ueni pacem mittere in terram. Non ueni pacem mittere, sed gladium .« Quidam autem ex ipsis uolebant apprehendere eum; sed nemo misit super illum manus. uolebant illi apprehendere eum, sed ille nolebat, et quia nolebat, nemo misit super illum manus. »Oblatus est, igitur, quia ipse uoluit .« Unde ipse quoque ait: »Nemo tollit a me animam meam, sed ego pono eam, et iterum sumo eam .« uenerunt ergo ministri ad pontifices, et Phariseos, et dixerunt eis. Cur non adduxistis eum? Responderunt ministri: Nunquam sic locutus est homo,  sicut hic homo. Ac si dicerent: Utinam et uos presentes fuissetis! Utinam et uos eius uerba audiuissetis! Nunquam fortasse ulterius aduersus eum aliquid ageretis. Nunquam enim sic locutus est homo, sicut hic homo, qui magis uidetur esse, quam homo. Ipse enim est Deus et homo. Responderunt ergo eis Pharisei: Nunquid et uos seducti estis? Seducti utique, sed bene. Bene enim seducuntur, qui de malo ad bonum ducuntur. At illi: Nunquid aliquis ex principibus credidit in eum, aut ex Phariseis? Sed turba hec, que non nouit legem, maledicti sunt. Non enim isti maledicti sunt, sed uos potius maledicti estis, qui 245 in eum credere noluistis, per quem a legis maledictione solui debuistis  . Excecantur igitur sapientes: illuminantur insipientes,  sicut ipse Dominus ait : »In iudicium ego ueni in hunc mundum, ut qui non uident, uideant, et qui uident, ceci fiant.« Dicit Nicodemus ad eos, ille, qui uenit ad eum nocte, qui unus erat ex ipsis: Nunquid lex nostra iudicat hominem, nisi audierit ab ipso prius, et cognouerit quid faciat? Nemo enim secundum legem damnatur, nisi a seipso confessus, uel ab aliis conuictus  . Responderunt, et dixerunt ei: Nunquid et tu Galileus es? Scrutare, et uide, quia propheta a Galilea non surgit. Hoc igitur de Christo intelligunt, quem in Bethlehem, et non alibi, prophete predixerunt nasciturum. Et reuersi sunt unusquisque in domum suam, ualde dolentes, quia facere non potuerunt uoluntatem suam.

XXIII. iehsu autem perrexit in montem Oliueti, et diluculo iterum uenit in templum, et omnis populus uenit ad eum, et sedens docebat eos. Quod enim iehsu in montem Oliueti ire, et orare, et pernoctare solebat, sanctam Ecclesiam, oliuarum arboribus consitam se diligere, semperque inhabitare significabat. De his enim oliuis ille erat, qui dicebat: »Ego autem sicut oliua fructifera in domo Dei, sperabo in misericordia Dei mei in eternum, et in seculum seculi .« Tales oliue sunt, quicunque pacem et misericordiam diligunt  . Sed cum iterum iehsu ueniret in templum, et sedens doceret populum, ecce inimici eius  Scribe, et Pharisei, qui semper ei insidiantes iniquo odio eum persequebantur,  adducunt mulierem quamdam in adulterio deprehensam, et statuunt eam in medio, et dicunt ei: Magister, hec mulier modo deprehensa est in adulterio. In lege autem mandauit Moyses huiusmodi lapidare. Tu ergo quid dicis? Sciebant enim eum misericordem et pium esse. Unde potius eum ad misericordiam, et pietatem, quam ad legis uerba attendere sperabant. Quod si fecisset, illico eum de legis transgressione accusare uolebant  . Unde et subditur: Hec autem dicebant tentantes, ut possent accusare eum. iehsu autem inclinans se deorsum digito scribebat in terra. Cum autem perseuerarent interrogantes eum, erexit se, et dixit eis: Qui sine peccato est uestrum,  primus in illam lapidem mittat. Quod enim iehsu digito scribebat in terra, tale erat, ac si diceret: uos legis mihi testimonia affertis, uel legis uerba mihi narratis, qui legem ipsam non intelligitis. Hic est ille digitus, qui eam scripsit. Hoc digito ille tabule exarate sunt, de quibus dicitur: »Descendit Moyses de monte ferens duas tabulas lapideas in manibus suis, scriptas utrasque digito Dei .« Ego igitur legem composui, et uos legis exemplis me irretire nitimini? Stulti estis, si meis argumentis me capere, et superare speratis. Precipit enim lex mulierem eiusmodi lapidare, sed non sicut uos intelligitis, neque a talibus quales uos estis  . Ego enim sum finis legis. In me legis littera completa est. Ecce noua facio omnia.  Spiritualiter intelligantur, que hactenus ad litteram intelligebantur. Qui igitur sine peccato est, primus in illam lapidem mittat. Quis enim sine peccato? »Si enim dixerimus quia peccatum non habemus, nos ipsos seducimus, et ueritas in nobis non est .« Potest enim aliquis sine crimine esse; sed sine peccato quis erit  ? Peccatum igitur in hoc loco pro crimine ponitur. Alioquin impossibilia iuberet iehsu. Et Apostolus quidem tales ad episcopatum 246 eligi precipit, qui sine crimine sint. Isti igitur sunt, qui in huiusmodi mulierem primi lapidem mittere debent. Dicendum est itaque,  quid mulier adultera, et quid lapides isti significent. Est enim mulier adultera omnis anima heretica prauitate corrupta. Hec autem tunc lapidatur, quando ad episcoporum et sacerdotum concilium ducta, et de sua iniquitate conuicta a toto concilio excommunicatur. Sed primus in illam lapidem mittit ille, qui sine peccato est; per quem episcopum intelligimus, quem Apostolus sine crimine esse precipit. Deinde autem quicunque illi sunt, qui excommunicationem confirmant, omnes in illam lapidem mittunt. Hoc igitur significauit Moyses, quando mulierem adulteram lapidare precepit. Hoc et Dominus exposuit, quando eum, qui sine peccato esset, primum mittere in illam lapidem iussit. Sed hoc Iudei non intelligebant, et quid contradicerent non  habebant. Sic enim suum sermonem temperauit iehsu, ut legi non contradiceret, et pietatem non amitteret  . Audientes autem, unus post unum exibant, incipientes a senioribus, et remansit solus  iehsu, et mulier in medio stans. Cur exibant? Quia omnes se peccatores esse sciebant. Ille autem solus remansit, quia solus erat sine peccato  . Adhuc mulier timebat, adhuc mulier in medio stabat Hinc misericordiam, et inde iudicium exspectabat. Quid est enim in medio, nisi inter misericordiam et iudicium? Bene igitur Psalmista ait: »Misericordiam et iudicium cantabo tibi, Domine« . Erigene autem se iehsu dixit ei: Mulier, ubi sunt, qui te accusabant? Nemo te condemnauit? Que dixit: Nemo, Domine. Non ergo condemnauit eam iehsu in eo quod ait: Qui sine peccato est, primus in eam lapidem mittat. Si enim eam condemnasset, nequaquam ei dixisset: Nemo te condemnauit. Dixit autem ei iehsu: Nec ego te condemnabo. Noli timere. Esto  secura. Crede tantummodo consiliis meis. Non abiicio peccatores, penitentes suscipio. uade, et amplius noli peccare. Sic igitur liberata est misera, iubente misericordia.



PARS SECUNDA.


247 XXIu. [CAP. uIII.] Iterum igitur locutus est iehsu dicens: Ego sum lux mundi. Qui sequitur me, non ambulat in tenebris, sed habebit lumen uite. Ego sum lux mundi. Ego sum illa lux, que illuminat omnem hominem uenientem in hunc mundum. Ego sum illa lux, que soli splendorem, oculis uisum, et menti tribuit intellectum. Per me sol splendet, oculi uident, et anima intelligit. Ego igitur sum uera lux, per quem illuminantur cuncta, et sine quo tenebrescunt omnia. Hac luce illuminantur ceci, resurgunt mortui, et ad uidendum Deum mentis oculi aperiuntur. Merito itaque, hac luce abeunte, »tenebre facte sunt in uniuersa terra .« Qui sequitur me, non ambulat in tenebris. In quibus tenebris? Sunt enim tenebre noctis: sunt et tenebre ignorantie,  et erroris  . Si enim de noctis tenebris intelligamus, nemo in nocte sequitur lucem. Qui uero hanc lucem non sequitur, non est Christianus. Nunquid igitur in nocte Christiani non sumus, quia in nocte ambulamus in tenebris, et nemo, qui Christum sequitur, ambulat in tenebris? Non est igitur hoc intelligendum  de tenebris noctis, sed potius de tenebris ignorantie. Christus enim et sapientia, et ueritas est. Ubi autem sapientia, et ueritas, ibi error, et ignorantia esse non potest. Non ambulat igitur in tenebris ignorantie et erroris, qui Christum sequitur. In his autem tenebris totus mundus sedebat, quando lux mundi Christus apparuit. Unde scriptum est: »Populus qui sedebat in tenebris, uidit lucem magnam .« Dicat igitur Saluator noster: Qui sequitur me, non ambulat in tenebris, sed habebit lumen uite. Sequi autem, imitari est. At uero lumen uite illud est, quod uitam parat eternam. Per quod nimirum doctrinam fidei et cognitionem ueritatis intelligimus. Dixerunt ergo Pharisei: Tu de teipso testimonium perhibes; testimonium  tuum non est uerum. Miseri Pharisei, qui testimonium ueritatis uerum non esse dicunt. ueritas enim mentiri non potest. Sed fortasse hoc ideo dicebant, quia scriptum est  : Laudet te os alienum, et non tuum. Non enim ad laudem sui, neque pro uana gloria talia Dominus loquebatur, sed ut eos instrueret  quid credere debuissent. Unde et ipse ait: Si ego glorifico meipsum, gloria mea nichil est. Sequitur: Et si ego testimonium perhibeo de meipso, uerum est testimonium meum. Unde hoc? Quia scio unde uenio et quo uado. Mirabilis argumentatio. Ideo ergo uerum est testimonium tuum, Domine, quia scis unde uenis et quo uadis? Dic igitur nobis unde uenis et quo uadis. »Exiui, inquit, a Patre, et ueni in mundum; iterum relinquo mundum, et uado ad Patrem .« Si enim a Patre existi, et ad Patrem uadis, Filius Dei es. Si Filius Dei es, mentiri non potes. uerum igitur est testimonium tuum, quia scis unde uenis et quo uadis, id est, quia Filius Dei es  . uos autem nescitis unde uenio et quo uado. Cur nescitis? Quia non creditis me esse Filium  Dei. Illi enim soli hoc sciunt, qui Dei Filium me esse credunt. Scimus igitur nos, quia a Patre exiuit, et ad Patrem uadit. Qualiter tamen a Patre exiuit, et qualiter ad Patrem iuit, nescimus. Quomodo enim uadit, uel uenit, qui ubique est? Qui enim uadit, illuc uadit, ubi non est. Aut quomodo exit a Patre, et uadit ad Patrem, qui semper est in Patre, et in quo semper est Pater? Hoc enim ipse ait: »Ego sum in Patre, et Pater in me est .« uos secundum carnem iudicatis; ego non iudico quemquam. Quid est ergo, quod alibi dicit: »Pater non iudicat quemquam, sed omne iudicium dedit Filio ,« si Filius quoque non iudicat quemquam? Iudicat igitur Filius, sed non sicut Pharisei: non secundum carnem  . Unde et  subditur: Et si iudico ego, iudicium meum uerum est. Unde hoc? Quia solus non sum, sed ego, et qui misit me, Pater. Eadem argumentatione iudicium suum uerum esse probat, quia testimonium suum uerum esse probauit. uidelicet, quia Dei Filius est. Ideo, inquit, 248 uerum est iudicium meum, quia solus non sum, quia homo solummodo non sum; omnis enim homo mendax. Sed Deus et homo sum, et cum Patre simul unum idemque sum, quamuis in persona alius sum. Et in lege uestra scriptum est, quia duorum hominum testimonium uerum est. Hoc enim non semper fit, ut duorum hominum testimonium uerum  sit. Alioquin iniuste damnati sunt illi duo senes quos Daniel occidere iussit. Quid igitur? Mentitur lex, que duorum hominum testimonium uerum esse dicit? Absit! Si enim tales fuerint testes, quales leges, et canones querunt, duorum hominum testimonium uerum est  . Quod si spiritualiter intelligatur, per duos homines duorum testamentorum uiri catholici significantur, quorum utique testimonium uerum est. Si uero duorum hominum testimonium uerum est, quis contradicere audeat, quod Pater testatur et Filius? Hoc est enim, quod ait: »Ego sum, qui testimonium perhibeo de me ipso, et testimonium perhibet de me, quod misit me, Pater .« Perhibet Pater de Filio testimonium, ubi ait: »Hic est Filius meus dilectus,  in quo mihi bene complacui .« Dicebant ergo ei: Ubi est Pater tuus? Respondit iehsu: Neque scitis me, neque Patrem meum. De Patre, inquit, me interrogatis, quasi iam mei notitiam habeatis. Prius me, quem uidetis, agnoscite, et sic postea, si potestis, ad Patris notitiam peruenite. Nemo enim nouit Patrem, nisi Filius, et cui uoluerit Filius reuelare. Si me sciretis, forsitan et Patrem meum sciretis. Quod enim forsitan dicit, non dubitando, sed increpando dicit  . Malus enim seruus dominum suum non cognoscit, nisi eum iratum uideat. uerum est igitur, quod dicitur: »Cognoscetur Dominus iudicia faciens . Sic enim proteruo discipulo magister dicere solet: Si ea que tibi parantur scires, tu forsitan legeres.  Hec uerba locutus est iehsu in gazophylacio, docens in templo. Reponamus igitur hec uerba in gazophylacio pectoris nostri. Seruemus hunc thesaurum in secretario cordis nostri, quatenus cum Apostolo dicere possimus: Habemus thesaurum istum in uasis fictilibus .« Ideo enim in gazophylacio hec uerba dicta sunt, quia ualde custodienda, seruanda, et memorie commendanda sunt. Et nemo apprehendit eum, quia nondum uenerat hora eius. Cur non uenerat? Quia ipse nolebat. Non igitur ipse horam, sed hora ipsum exspectabat. Omnia enim in eius potestate posita sunt. Erat igitur  et hora eius in eius potestate, ut tunc, et non antea ueniret, quam ipse iuberet.

XXu. Dixit ergo iterum iehsu: Ego uado, et queretis me, et in peccato uestro moriemini.Ego uado, inquit. Ego ad Patrem redeo. uos autem queretis me, non ut in me credatis, sed ut me occidatis. Et idcirco in peccato uestro moriemini. Quo ego uado, uos non potestis uenire. Cur? Quia non creditis. Quia me occidere queritis. Quia ad uitam predestinati non estis. Nemo enim uenit ad Patrem, nisi per me. Dicebant ergo Iudei: Nunquid interficiet seme ipsum, quia dicit, quo ego uado, uos non potestis uenire? Non ipse interficiet semetipsum; sed uos, quia interficietis ipsum, interficietis etiam uosmetipsos, et idcirco non uenietis ad ipsum. Et dicebat  eis: uos de deorsum estis: ego de supernis sum. uos, inquit, de deorsum estis, de terra estis, terram diligitis, et terram sapitis. Ego uero de supernis sum, de celis, de Patre, qui cunctis superioribus superior est. uos de mundo hoc estis. Ego non sum de hoc mundo. Quantum enim ad humanitatem, sicut ceteri homines, ita et Christus, de mundo est. Quantum uero ad diuinitatem, non ipse est de mundo, sed mundus de ipso, quia non ipse a mundo cepit, sed mundus ab ipso. »Omnia enim per ipsum facta sunt, et sine ipso factum est nichil .« Unde et superius dicitur: »In mundo erat, et mundus per ipsum factus est, et mundus eum non cognouit   .« Dixi ergo uobis, quia moriemini in peccatis uestris. 249 Nunc autem audite rationem cur in peccatis  uestris moriemini. Si enim non credideritis quia ego sum, moriemini in peccato uestro. Quid est? Ego sum? Nunquid enim eum Iudei esse non credebant, quem et uidebant, et audiebant? Nunquid ipse solus est, et alia non sunt, quia dicit: Nisi credideritis, quia Ego sum? Illenim solus est, qui semper est, qui immutabilis est, qui idem ipse est, qui nunquam cepit esse, qui nunquam desinit esse, qui omnibus dat esse, qui de proprio esse non mutatur in esse, uel non esse. De quo per Moysem dicitur filiis Isrel  : »Qui est, misit me ad uos  .«  Qui igitur sic cum esse non crediderit, morietur in peccato suo. Dicebant ergo ei: Tu quis es? Dixit eis iehsu: Principium, qui et loquor uobis. Ego, inquit, sum principium, qui propter uos secundum humanitatem et factus, et creatus, et appareo uobis, et loquor uobis. Quidam autem codices habent  , quia et loquor uobis. Et tale est, ac si diceret: Ego sum principium. Principium me esse credite; quia ut uos me credatis esse principium, homo factus sum, et loquor uobis, et loquendo uiam ueritatis, et salutis ostendo uobis. Multa habeo de uobis dicere, et iudicare; sed, qui misit me, uerax est. Modo non, inquit, uos iudico, etsi iudicio digni sitis. Cur? Quia non uenit modo Filius hominis, »ut iudicet mundum, sed ut saluetur mundus per ipsum .« Iudicabit tamen quandoque, et uero iudicio iudicabit; quia ueracis Patris uerax Filius est. Et hoc est, quod ait: Qui me misit, uerax est. Et ego, que audiui ab eo, hec loquor in mundo. Si ergo Pater uerax est, et Filius que a Patre audiuit, hec loquitur, ueritatem utique loquitur. uerax igitur Pater, uerax et Filius. Quod autem ait, que audiui ab eo, uon sic accipiendum, quasi alter alteri loquatur: sed audiui, hoc est, cognoui. Ab eo autem habet Filius cognitionem, a quo et esse habet. Sicut enim dicitur uerbum, et Sapientia Dei, sic dicitur et cognitio Dei. Et non cognouerunt quia Patrem eius dicebat Deum. Dixit ergo eis iehsu: Cum exaltaueritis Filium hominis, tunc cognoscetis quia ego sum, et a meipso facio nichil; sed sicut docuit me  Pater, hec loquor. Non omnibus qui ibi erant, sed quibusdam hec loquitur iehsu. uidebat enim aliquos ibi, qui post eius passionem credituri erant. Multi enim ex his, qui eum crucifixerunt, postea corde compuncti, ad fidem conuersi, in eum crediderunt, et eum ueraciter cognoscentes, sicut Dei Filium, coluerunt, et adorauerunt. In eo uero, quod ait: Sicut docuit me Pater, et loquor, Patris doctrinam se esse ostendit. Quid est enim doctrina Patris, nisi Sapientia Patris? Dicat ergo: Et a me ipso facio nichil. Non secundum humanitatem loquor. Hec doctrina non est hominis. Hec doctrina diuinitatis  est. Sicut docuit me Pater, hec loquor, id est, secundum scientiam, et doctrinam diuinitatis loquor. Ipsum enim genuisse, docuisse fuit. Et qui me misit, mecum est, et non reliquit me solum, quia ego que placita sunt ei, facio semper. Quamuis enim Filius a Patre missus est, quamuis incarnatus, et homo factus est , semper tamen in Filio Pater, et semper in Patre Filius est. Hic est enim Filius ille dilectus, in quo ipse sibi complacuit. Hec illo loquente, multi crediderunt in eum. Dicebat ergo iehsu ad eos, qui crediderunt ex Iudeis: Si uos manseritis in sermone meo, uere discipuli mei eritis, et cognoscetis ueritatem, et ueritas liberabit uos. Si manseritis, inquit, in sermone meo, si doctrinam meam tenneritis, si ea que  a me didicistis custodieritis, si fidem quam predico credideritis, uere discipuli mei eritis. Nam 250 et discipulus tuus, o homo, tandiu discipulus tuus est, quandiu a tua doctrina et disciplina non recedit. Qui enim non tenet disciplinam tuam non est discipulus tuus. Recte ergo Dominus ait: Si manseritis in sermone meo, uere discipuli mei eritis. Sed quo fructu? Et cognoscetis ueritatem. Et quid uobis ueritas faciet? Et ueritas liberabit uos  . Nemo igitur liberabitur, nisi ille qui ueritatem cognoscit, id est, nisi ille qui in eum credit, quia est ueritas et uita. Sed hanc ueritatem non cognoscit, qui Christi discipulus non est. Hec enim doctrina non discitur in aliis scholis. Christi uero discipulus non est, qui non manet in sermone Christi. Hoc autem  Iudei audientes indignati sunt, et responderunt ei: Semen Abrahe sumus, et nemini seruiuimus unquam. Quomodo tu dicis, Liberi eritis? Nemo enim fit liber, nisi ille qui seruus fuerat. Quam igitur libertatem nobis promittis, qui nunquam cuiusquam serui fuimus? Respondit iehsu et dixit eis: Amen, amen dico uobis, quia omnis qui facit peccatum, seruus est peccati. Talis autem seruus, nisi ea, quam modo dixit, ueritas eum liberauerit, non manet in domo in eternum. In qua domo? In domo Domini, in celesti Ierusalem. Non igitur intrabit in eam in eternum, quoniam quicunque in eam intrat, manet in  ea in eternum. Filius autem manet in eternum. Si ergo Filius uos liberauerit, uere liberi eritis. Peccauit enim primus homo, et factus est seruus peccati. Eiectus igitur de paradiso, eiectus de domo Domini, non mansit ibi in eternum. Qui simul cum tota sua posteritate, nisi per Dei Filium, ab originali peccato liberari non potuit. uere igitur liberi sunt, qui per Filium liberantur. Scio quia filii Abrahe estis; sed queritis me interficere, quia sermo meus non capit in uobis. Dicitis mihi: Semen Abrahe sumus. Hoc ego scio, quia filii Abrahe estis, et secundum hoc quidem liberi estis. Sed alium patrem habetis, secundum quem liberi non estis. Si enim alium patrem non haberetis, me interficere non quereretis. Sed queritis me interficere, et hoc ideo, quia sermo  meus non capit in uobis: quoniam pater uester diabolus, qui habitat in uobis, repellit eum a uobis. Ego, quod uidi apud Patrem, loquor; et uos, que uidistis apud patrem uestrum, facitis. Intus habetis patrem; intus habetis magistrum et consiliatorem. qui uos talia facere docet. Responderunt et dixerunt ei: Pater noster Abraham est. Dicit eis iehsu: Si filii Abrahe estis, opera Abrahe facite. Hoc enim non consequitur, si de filiis carnis intelligatur. De illis igitur filiis dicit, qui imitatione filii dicuntur. Unde Apostolus: »Non enim qui filii carnis sunt, hi sunt filii, sed qui filii sunt promissionis, estimantur in semine .« Nunc autem queeritis me interficere, hominem, gui ueritatem uobis locutus sum, quam audiui Deo. Hoc Abraham non fecit.  Non igitur filii Abrahe estis, siquidem non facitis opera Abrahe. uos facitis opera patris uestri, quia et ipse ab initio homicida fuit, cuius nunc persuasionibus me queritis interficere. Dixerunt itaque ei: Nos ex fornicatione non sumus nati. Unum patrem habemus Deum. Ac si dicant: Quid nobis toties patrem improperas? Nos ex fornicatione non sumus nati, ut nobis patrem obiicere  debeas. Aut si forte Abraham calumniaris, quem nobis patrem esse diximus, scias quia unum patrem habemus Deum, quem contra nil dicere audes. Qui etiam de nobis loquitur dicens: »Filius meus primogenitus Isrel  .« Dixit ergo eis iehsu: Si Deus pater uester esset, diligeretis utique me. Ego enim ex Deo processi et ueni. Neque enim a me ipso ueni, sed ille me misit. Si Deus, inquit, pater uester esset, diligeretis utique me, qui illius Filius sum. Ipse enim me genuit, ego ex eo processi et ueni. »Ego Sapientia ex ore Altissimi prodiui , attingens a fine usque ad finem . Neque enim a me ipso ueni, id est, a me ipso non sum, sed ille me misit. Quid est, ille me misit?« Ille me de se ipso ineffabiliter ante tempora genuit. Et nunc ut homo fierem, et carnem susciperem, uoluit  . 251 Cur loquelam meam non cognoscitis? uultis audire cur? Quia non potestis audire sermonem meum. Sic uos, inquit, pater uester diabolus excecauit, sic  uos contra me in odium incitauit, et tanto desiderio mee mortis uos inflammauit, ut meum sermonem audire non possitis, et ea que dico intelligere nolitis. Ideoque loquelam meam non cognoscitis, et uerba ueritatis non aduertitis. uos enim ex patre diabolo estis, et desideria patris uestri uultis facere; quia sicut ille, ita et uos me queritis interficere. Hoc est enim desiderium eius, hoc est et desiderium uestrum. Ille homicida erat ab initio, et in ueritate non stetit, quia non est ueritas in eo. Erat enim homicida diabolus ab initio, quia in ipso mundi exordio primos homines tentauit, tentando occidit, et immortalitatem eis ademit  . In ueritate autem non stetit, quia statim ut creatus est, in superbiam cleuatus dixit: »In celum ascendam, super astra  Dei exaltabo solium meum, sedebo in monte Testamenti, in lateribus Aquilonis, et similis ero Altissimo    .« Nam etsi uerum aliquando dicat, tamen ueritas in eo non est, quia aut nesciens, aut coactus dicit  . Ante ipsum non erat mendacium; ab ipso et per ipsum factum est, ut sit omnis homo mendax. Qui loquitur mendacium, ex propriis loquitur, quia mendax est, et pater eius. Hanc igitur proprietatem, hanc nefandam hereditatem filiis suis diabolus dereliquit, ut mentiantur, et patrem mentiendo sequantur. Potest autem et sic intelligi; quod diabolus ex propriis loquatur mendacium, quia mendax est ipse, et pater mendacii  . Ego autem, qui ueritatem dico, non creditis mihi. Creditis, inquit, diabolo mentienti: mihi autem non creditis uera dicenti, salutis uiam ostendenti, et in patriam uos reducenti.

XXuI. Quis ex uobis arguet me de peccato? Si ueritatem dico, cur uos non creditis mihi? Quis, inquit, ex uobis arguet me de peccato? Quid uidistis in me quod merito reprehendere debeatis? Si ueritatem dico, cur uos non creditis mihi, nisi quia ex Deo non estis? Qui enim est ex Deo, uerba Dei audit, et propterea uos non auditis, quia ex Deo non estis. Si enim omnia ex Deo sunt, quomodo isti ex Deo non sunt? Omnia enim ex Deo sunt, quia ab eo creata sunt. Unde et de Saluatore nostro superius dicitur: »Omnia per ipsum facta sunt, et sine ipso factum est nichil .« Sunt igitur isti ex Deo secundum naturam, sed non sunt ex Deo secundum malitiam. Sunt ex Deo secundum creationem. sed non sunt ex Deo secundum corruptionem. Quidquid  enim ex Deo est, bonum est; et quidquid bonum non est, a Deo non est  . Sic igitur mali et ex  Deo sunt, et ex Deo non sunt. Responderunt igitur Iudei, et dixerunt ei: Nonne bene dicimus nos quia Samaritanus es tu, et demonium habes? Miseri Iudei, uos ipsi uerum esse probatis id quod modo Dominus ait, quia ex Deo non estis. Si enim ex Deo essetis, hec Dei Filio non diceretis. Ideo enim hec dicitis, quia ex patre diabolo estis. Respondit iehsu: Ego demonium non habeo, sed honorifico Patrem meum, et uos inhonorastis me. Utique Dominus ad patientie et mansuetudinis exemplum nos prouocat. Accepta iniuria, non irascitur, neque conuiciis conuicia reddit. Demonium se non habere respondet; se tamen Samaritanum esse non negat. Si enim Samaritanum 252 se esse negasset, ipsemet suis uerbis contradixisset, qui alibi seipsum  Samaritanum uocat. Recordare illius Euangelii, ubi Samaritanus sanat hominem uulneratum a latronibus, qui descendebat ab Ierusalem in Iericho . Et quia Samaritanus interpretatur custos, merito Dominus Samaritanus uocatur, de quo scriptum est: »Custos, quid de nocte, custos, quid de nocte?«  Et Psalmista: »Nisi, Dominus, inquit, custodierit ciuitatem, in uanum uigilant qui custodiunt eam   .« Ego non quero gloriam meam. Est qui querat, et iudicet. Non enim querebat Dominus gloriam suam, qui de tanta sublimitate, se humiliando, factus est opprobrium hominum et abiectio plebis. Sed est Pater, qui querat et iudicet. Querebat enim Pater gloriam Filii, ipsumque super omnia gloriosum iudicabat,  quando dicebat: »Hic est Filius meus dilectus, in quo mihi bene complacui, ipsum audite .« Hec enim gloria super omnem gloriam est. Sequitur: Amen, amen dico uobis, si quis sermonem meum seruauerit, mortem non gustabit in eternum. Cur igitur non creditis mihi? Cur sermonem meum non seruatis? Amen, amen dico uobis, si quis mihi crediderit, et sermonem meum seruauerit, mortem non gustabit in eternum. Quid est mortem non gustabit? Mortis dolores, et amaritudinem non sentiet. Mortis utique non temporalis, sed eterne. Quod enim dixit in eternum, tale fuit ac si diceret, mortem non gustabit eternam  . Dixerunt  ergo Iudei: Nunc cognouimus, quia demonium habes. Abraham mortuus est, et prophete, et tu dicis: Si quis sermonem meum seruauerit, mortem non gustabit in eternum? Nunquid tu maior es patre nostro Abraham, qui mortuus est? Et prophete mortui sunt. Quem teipsum facis? Ac si dicant: Talis homo nunquam fuit qualis tu es, si uerum est hoc quod tu dicis; si uerum est ut illi non moriantur, qui sermonem tuum seruauerint: maior tu es quam Abraham, et omnibus prophetis maior es tu? Illi enim mortui sunt, tu uero non solum immortalis es, sed eos etiam immortales facis qui tibi credunt et obediunt. Nimium te exaltas, nimium te glorificas. Respondit iehsu: Si ego glorifico meipsum, gloria mea nichil est. Est Pater meus qui glorificat me,  quem uos dicitis, quia Deus noster est, et non cognouistis eum. Ego autem noui eum. Et si dixero quia non noui eum, ero similis uobis mendax. Sed scio eum, et sermonem eius seruo. Sed dicit aliquis: Quomodo ipse non glorificat seipsum, si Pater glorificat ipsum, cum idem sit et Pater, et ipse? Ipse enim dicit: »Ego et Pater unum sumus .« Si enim unum sunt, quem Pater glorificat, et Filius quem glorificat, glorificat igitur et ipse Filius seipsum. Quid est ergo quod ait: Si ego glorifico meipsum, gloria mea nichil est? Quia enim Saluator noster et Deus et homo est, si secundum diuinitatem glorificat seipsum, magna est gloria eius. Magna quippe gloria est paralyticos curare, cecos illuminare, leprosos mundare, uentis imperare, super  mare siccis pedibus ambulare et mortuos resuscitare. Sed omnis ista gloria diuinitatis est. Si uero secundum humanitatem glorificat seipsum, gloria eius nichil est  . Glorificantur enim homines, non quia homines sunt, sed quia sapientia et fortitudine, aliisque uirtutibus prediti sunt. Hec autem ubicunque sunt, non hominis, sed Dei sunt. Ideoque Apostolus ait: »Mihi autem absit gloriari, nisi in cruce Domini nostri Iesu Christi, per quem mundus mihi crucifixus est, et ego mundo .« Itemque: »Gloria nostra hec est. testimonium conscientie nostre .« Sequitur: Abraham pater uester exsultauit, ut uideret  diem meum, et uidit, et gauisus est. Omnes enim patriarche et prophete Christi natiuitatis diem cum magno desiderio exspectabant, per quem ad superne beatitudinis gloriam se uenturos esse sciebant. Potest tamen per hunc diem illius temporis dies intelligi, quo dum staret Abraham ad ilicem Mambre uidit tres uiros, in quibus per Spiritum sanctum, Christum cognoscens, unum adorauit  . 253 Sed quid mirum, si priusquam Christus homo fieret, Abraham eum uidit, cum ipse quoque Nabuchodonosor in fornace ignis eum se uidisse testetur  ? Dixerunt ergo Iudei ad eum: Quinquaginta annos nondum habes, et Abraham uidisti? Dixit eis iehsu: Amen dico uobis, antequam Abraham fieret, ego sum. Secundum diuinitatem loquitur: sed illi hoc non  intelligunt, quia non Deum, sed hominem uident, hominem utique parue etatis, et longe a temporibus Abrahe. Et cum uerborum rationem querere ab eo debuissent, cuius uerba non uana et otiosa esse sciebant, ut quia ipsi per se eum intelligere non poterant, ipse eis uerba sua exposuisset, ad lapides currunt, et eum occidere uolunt. Unde et subditur: Tulerunt igitur lapides, ut iacerent in eum. iehsu autem abscondit se, et exiuit de templo. Abscondit se iehsu, et exiuit de templo, non secundum hoc, quod est antequam Abraham, sed secundum hoc, quod filius est Abrahe. Facile itaque est duas naturas in Christo cognoscere: unam, secundum quam omnis creatura ei obedit; alteram, super quam turba iniquorum impia seuit.

XXuII [CAP. IX.] Et preteriens iehsu uidit hominem cecum a natiuitate. Et interrogauerunt eum discipuli eius: Rabbi, quis peccauit, hic aut parentes eius, ut cecus nasceretur? Ipse Saluator noster apertissime ostendit quod eius miracula aliquid significent, dum ea faciendo aliquid agit quod ratione carere uideatur. Nisi enim aliquid significaret, quid necessarium fuit in huius ceci illuminatione, ut lutum faceret, quo eius oculos liniret, cui solum dicere sufficiens erat? »Ipse enim dixit, et facta sunt, ipse mandauit, et creata sunt « omnia. Queramus igitur significationem, et uideamus quid cecus iste significet. Cecus iste, et a natiuitate cecus, genus humanum esse uidetur. Sed cur a natiuitate,  nisi quia a primo homine? Cum enim primo homini lignum uetitum comedere diabolus suaderet, dicens  : »Comedite, et aperientur oculi uestri,« nonne cecum eum esse monstrabat? Cecus tamen adhuc non erat, sed comedendo factus est cecus. Ab hoc igitur uno ceco omnes homines nascuntur ceci. Hec autem cecitas non corporis, sed anime est. Hec cecitas facit ut homines non cognoscant Creatorem suum  . Sed audiamus quid discipulis interrogantibus Dominus responderit: Neque hic peccauit, inquit, neque parentes eius, ut propter hoc cecus nasceretur. Cur ergo cecus natus est? Ut manifestentur opera Dei in illo. Peccauerat enim et iste, et parentes eius; sed non propter sua, uel illorum peccata cecus natus est; sed potius ut  manifestentur opera Dei in illo  . Sequitur: Me oportet operari opera eius qui misit me, donec dies est. uenit nox, quando nemo potest operari. Quandiu in mundo sum, lux sum mundi. Adhuc igitur operatur Dominus, quia adhuc dies est. Operatus est enim per se, operatus est et per discipulos suos. Operatur nunc quoque. Operabitur usque ad seculi consummationem per fideles suos. Postea uero sequetur nox, in qua nemo poterit operari. Igitur »dum tempus habemus, operemur bonum ad omnes, maxime autem ad domesticos fidei .« Et, ne putes hunc diem cito finiri, audi quid ipse Dominus dicat: »Ecce ego uobiscum sum omnibus diebus usque ad consummationem seculi .« Sed quandiu in mundo  est, lux est mundi  . Est igitur et modo lux mundi, quia modo est in mundo. Si enim nobiscum est, et in mundo est; quia et nos in mundo sumus. Hec cum dixisset, exspuit in terram, et liniuit lutum super oculos eius, et dixit ei: uade, et laua in natatoria Sile. Quid autem interpretetur Sile, euangelista subdidit, dicens, quod interpretatur missus. Diximus iam quid cecus iste significet. Nunc autem, quomodo, et quo medicamine ceci illuminentur, uideamus. Sputum enim, quod naturaliter ex capite descendit, Christi diuinitas est. Cuius 254 »caput, ut ait Apostolus, Deus est .« Hec autem in terram cecidit, in uirginem uenit, et factum est lutum; quia »uerbum caro factum  est, et habitauit in nobis .« Hoc est igitur illud medicamen, id est, Incarnatio Filii Dei quo ceci illuminantur  . Ceci enim sunt illi oculi, qui hoc luto non tanguntur. Hoc enim luto illi tanguntur qui Deum et hominem Christum esse credunt. Non sufficit tangere terram, non sufficit tangere sputum. Sufficit autem tangere et credere lutum, quod ex utroque factum est. Sic tamen, si ille, qui lutum tetigit, et Deum et hominem Christum esse credidit, uadat ad natatoria Sile, festinet ad baptismum, ibique lauetur et regeneretur. »Nisi enim quis renatus fuerit ex aqua et Spiritu sancto, non intrabit in regnum Dei .« Utrumque enim necessarium est et credere et baptizari, neque alterum sine altero ualet.  Non autem uacat a mysterio, quod Sile interpretatur missus. In Iordane enim cepit baptismus, qui per apostolos regenerandis hominibus ubique gentium missus est  . Abiit ergo, et lauit et uenit uidens. Itaque uicini et qui uiderant eum prius, quia mendicus erat, dicebant: Nonne hic est qui sedebat et mendicabat? Alii dicebant quia hic est. Alii autem: Nequaquam, sed similis est ei. Ille uero dicebat quia ego sum. Dicebant ergo ei: Quomodo aperti sunt tibi oculi? Respondit: Ille homo, qui dicitur iehsu, lutum fecit, et liniuit oculos meos. Quid est enim lutum fecit; nisi uerbum caro factum est? Tetigit autem oculos mentis nostre, ut eum uideamus et ueritatem intelligamus. Et dixit mihi: uade ad natatoria Sile, et laua: et abii, et laui, et uidi. Considera  modo quanta letitia hec uerba plena sunt, quanta exsultatione redundant. Dixerunt illi: Ubi est ille? Ait: Nescio. De homine illi interrogabant: de homine ille respondit. Non est igitur inconueniens, quod ait, Nescio; quia etsi iam Christianus erat, propheta tamen non erat. Adducunt eum ad Phariseos, qui cecus fuerat. Erat autem Sabbatum, quando lutum feci iehsu et aperuit oculos eius. Qui igitur illuminari uolunt, sabbatizent a peccato, et a seruili opere requiem habeant. Tale namque Sabbatum colit Ecclesia, ex quo Dominum cognouit, et uidit. Iterum ergo interrogabant eum Pharisei, quomodo uidisset. Ille autem dixit eis: Lutum posuit mihi super oculos,  et laui, et uideo. Dicebant ergo ex phariseis quidam: Non est hic homo ex Deo, qui sabbatum non custodit. Nondum enim isti illuminati erant, qui Sabbati obseruantiam sic intelligebant. Nondum enim tetigerant lutum, nondum enim uenerant ad lauacrum. Alii dicebant: Quomodo potest homo peccator hec signa facere? Isti enim iam quodammodo propinquabant ad lucem, et uidere incipiebant. Et schisma erat inter eos. Dicunt ceco iterum: Tu quid dicis de eo qui aperuit oculos tuos? Ille autem dixit: Quia propheta est. Bene quidem dixit; sed melius dicere poterat, nisi timuisset. Nam ipse quoque Dominus, prophetam se esse ostendit, dicens: »Non est propheta sine honore, nisi in patria sua .« Non crediderunt ergo Iudei de  illo quia cecus fuisset et uidisset, donec uocauerunt parentes eius qui uiderat et interrogauerunt eos, dicentes: Hic est filius uester quem uos dicitis quia cecus natus est? Quomodo ergo nunc uidet? Responderunt parentes eius, et dixerunt: Scimus quia hic est filius noster et quia cecus natus est. Quomodo autem nunc uideat, nescimus. Et quis eius aperuit oculos, nos nescimus. Ipsum interrogate: etatem habet, ipse de se loquatur. Hec autem cur illi dixerint, euangelista exponens ait: Hec dicebant parentes eius, quia timebant Iudeos. Iam enim conspirauerant Iudei, ut si quis eum confiteretur Christum, extra Synagogam fieret. Propterea parentes eius dixerunt: Aetutem habet, ipsum interrogate. uocauerunt ergo rursum hominem qui  cecus fuerat, dixerunt ei: Da gloriam Deo. Quid est, da gloriam Deo? Nega hunc esse Christum  ; nega te esse Christianum. 255 Hoc autem non est dare, sed auferre gloriam Deo. Nos scimus quia hic homo peccator est. Dixit ergo ille: Si peccator est, nescio: unum scio, quia cecus cum essem, modo uideo. Ego, inquit, eius peccata ignoro; ego eum de peccatis non accuso. Unum scio, illud dico et predico: cecus eram, et eo iubente modo uideo. Dixerunt ergo illi: Quid fecit tibi? Quomodo aperuit tibi oculos? At ille indignatus, quia toties eum eadem uerba dicere cogebant, ait: Dixi uobis iam, et audistis. Quid iterum  uultis audire? Quid toties eadem repetere iuuat? Nunquid et uos uultis discipuli eius fieri? Si scirem uos quoque eius discipulos fieri uelle, sicut et ego sum, iterum, atque iterum et adhuc multoties eadem dicere non recusarem. Maledixerunt ergo illi, et dixerunt: Tu discipulus illius sis: nos autem Moysi discipuli sumus. Beati illi super quos talis maledictio cadit. Utinam et super nos ista maledictio ueniat  . Sequitur: Nos scimus quia Moysi locutus est Deus: hunc autem nescimus unde sit. Respondit ille homo, et dixit eis: In hoc enim mirabile est, quia uos nescitis unde sit, et aperuit meos oculos. Ubi est ergo sapientia uestra? Ubi est doctrina quam predicatis? Cur legem legitis, si non intelligitis? Dicitis peccatorem hunc esse. Inauditum  et inusitatum est ut peccatores talia operentur. Scimus enim quia peccatores Deus non audit: sed si quis Dei cultor est, et uoluntatem eius facit, hunc exaudit. Non est mirandum si rudis adhuc, nouiterque illuminatus contra Ecclesie doctrinam  aliquid ignoranter loquatur. Neque enim uerum est ut peccatores Deus non audiat. A seculo non est auditum quia aperuit quis oculos ceci nati. Nisi esset hic a Deo, non poterat facere quidquam. Responderunt, et dixerunt ei: In peccatis natus es totus, et tu doces nos? Quia enim cecus natus fuerat, plus ceteris eum peccatorem esse putabant. Quod ipsos quoque Christi discipulos sensisse intelligi potest, qui Dominum interrogantes dicebant: Quis peccauit hic, aut parentes eius, ut cecus nasceretur?  Et eiecerunt eum foras. Multum ei profuit quod foras eiecerunt eum; quia foras eiectus, Iesum uidere et cognoscere meruit. Non enim possunt Iudei uidere Iesum, nisi prius a Synagoga exeant. Audiuit iehsu quia eiecerunt eum foras, et cum inuenisset eum, dixit ei: Tu credis in Filium Dei? Respondit ille, et dixit: Quis est, Domine, ut credam in eum? Non de essentia dubitat: sed de persona interrogat. Nondum enim personaliter eum cognoscebat, quem tamen Dei Filium esse credibat. Dixit ei iehsu: Et uidisti eum, et loquitur tecum: ipse est. At ille ait: Credo, Domine; et procidens adorauit  eum. Dixit ei iehsu: In iudicium in hunc mundum ego ueni, ut qui non uident uideant, et qui uident ceci fiant. His enim uerbis, quid hec illius ceci illuminatio significaret ostendit. In iudicium, inquit, ego ueni in hunc mundum. In quod iudicium? Iustificationis, et damnationis. Iustificantur insipientes: damnantur sapientes. Isti illuminantur: illi excecantur. Isti lucem sequuntur, et illi in tenebras demerguntur  . Et audierunt quidam ex Phariseis, qui cum ipso erant, et dixerunt ei: Nunquid et nos ceci sumus? Si illi, inquiunt, qui uident ceci fiunt, nunquid et nos, quia uidemus, cecos esse dicis? Dixit eis iehsu: Si ceci essetis, non haberetis peccatum. Nunc autem dicitis: quia uidemus. Peccatum uestrum manet. Ideo, inquit, manet peccatum  uestrum, quia dum uos uidere putatis, non queritis ut uideatis. Si enim apud uos ceci essetis, id est, si uos cecos esse intelligeretis, peccatum non haberetis, quia lucem quereretis.

XXuIII.[CAP. X.] Amen, amen dico uobis, qui non intrat per ostium in ouile ouium, sed ascendit aliunde, ille fur est et latro. Quid sit autem hoc ostium, ipse 256 in sequentibus exponit, dicens: Ego sum ostium: per me si quis introierit, saluabitur. Ipse igitur ostium, qui ostiarius, ipse et pastor est ouium. Ipse est »uia, ueritas et uita .« Per eum intramus, quia uia et ostium est. Ipse nos introducit, quia ueritas est. Ipse nos pascit, quia uita est. Si igitur intrare per ostium, hoc est intrare per Christum, Christus autem iustitia et ueritas  est; qui per iustitiam et ueritatem non intrat, per Christum non intrat. Non intrat ergo per ostium, qui non intrat per iustitiam et ueritatem. At uero per iustitiam et ueritatem non intrat, qui secundum canones et decreta pontificum non eligitur et ordinatur. Omnes igitur Simoniaci  et inuasores, non pastores sunt, sed fures et latrones. Cur? Quia non intrant per ostium, quia non intrant per Christum, quia non intrant per iustitiam et ueritatem, quia non intrant per uerbum Dei et secundum canonum instituta. Quid igitur in Ecclesia faciunt? Dicat ipse Dominus: Fur, inquit, non uenit, nisi ut  furetur, et mactet et perdat. Quidquid igitur in Ecclesia faciunt, uanum et inutile est  . Sed quid de illis dicemus, qui per ostium quidem intrant, sed postea per hereses, per lites, et contentiones, et schismata de Ecclesia exeunt? Isti enim et quando in Ecclesia sunt, et quando extra Ecclesiam sunt, quamuis ad periculum suum, Ecclesie tamen sacramenta dare possunt. Illi uero, quia non habent, dare non possunt. Quid enim habent, nisi maledictionem, quam Simon Magus a Simone Petro recepit? Et illi quidem, si ad Ecclesiam redeunt, aut omnino a suis officiis suspenduntur, aut si in eis permanent, nichil reiteratur in eis. Nulli enim sacramento iniuria facienda est. Quidam tamen sanctorum dicunt eos qui ab hereticis baptizantur a  catholicis debere confirmari, quia heretici dare non possunt Spiritum sanctum  . Qui autem intrat per ostium pastor est ouium. Dictum est enim quid sit ostium, et quid sit intrare per ostium. Huic ostiarius aperit, et oues uocem eius audiunt. Christus enim et ostium est et ostiarius. Ostium bonis. Ostiarius et malis et bonis. Non enim intrant per hoc ostium, nisi boni. Sed quia hic ostiarius et repellit malos et suscipit bonos, ostiarius est et malis et bonis. Sed audiant subiecti quid dicitur: Et oues uocem eius audiunt. Qui igitur non audiunt uocem pastoris per ostium intrantis, non sunt oues. Et iste quidem pastor, qui per ostium intrat, proprias oues uocat nominatim 257, et educit eas. His autem uerbis apertissime ostendit quia compassionem et humanitatem  unusquisque episcopus in suis subditis habere debeat.  Et cum proprias oues emiserit, ante eas uadit, et oues illum sequuntur, quia sciunt uocem eius. Proprias enim oues pastor emittit, quando ad uite pascua per uiam mandatorum Dei festinare docet. uadit autem ante eas, si id quod predicat operatur. Et oues illum sequuntur, secundum hoc quod Apostolus ait: »Imitatores mei estote, sicut et ego Christi .« Sequuntur autem, quia sciunt uocem eius, quia cognoscunt uerba eius, quia sciunt ueros et catholicos esse sermones eius. Alienum autem non sequuntur, sed fagiunt ab eo, quia non nouerunt uocem alienorum. Alienus est enim omnis hereticus, et quicunque in Ecclesia non est. Non sunt igitur de ouibus Ecclesie qui hos tales sequuntur, et in eorum uoce et doctrina delectantur. Unde Apostolus  ait: »Doctrinis uariis et peregrinis nolite abduci .« Hoc prouerbium dixit eis iehsu. Illi autem non cognouerunt quid loqueretur eis.

XXIX. Dixit ergo eis iterum iehsu: Amen amen dico uobis, quia ego sum ostium ouium.Hoc autem superius expositum est. Omnes, quotquot uenerunt, fures sunt et latrones, sed non audierunt eos oues. Nota quod ait, uenerunt. Non enim dixit, qui missi sunt. De se autem superius ait: »Ego non ueni a meipso, sed Pater meus misit me .« Isaias quoque propheta , cum Dominus diceret: »Quem mittam, et quis ibit?« respondit: »Ecce ego, mitte me.« Qui igitur uenerunt a seipsis, et a Deo missi non sunt, fures fuerunt et latrones. Hinc est enim quod Dominus  ait: »Ego ueni in nomine Patris mei, et non accepistis  me. Alius ueniet in nomine suo, et illum accipietis .« Ille enim non mittitur qui suo nomine uenit  . Et tales quidem non audiunt oues. Si enim audiunt, iam non sunt oues. Ego sum ostium. Per me si quis introierit, saluabitur, et ingredietur, et egredietur et pascua inueniet. Saluabitur, inquit, qui per me introierit. Sic tamen, si per me et ingredietur et egredietur. Qui enim legaliter ordinatur, per ipsum Ecclesiam ingreditur. Et si in bono perseuerat, per ipsum quoque de hac uita egreditur. Et iste quidem pascua inueniet siue ingrediens, siue egrediens. Ingrediens quidem, temporalia: egrediens, uitam eternam. Unde Psalmista: »Dominus regit me, et nichil mihi deerit: in loco pascue ibi me collocauit .« Multi  enim per ipsum ingrediuntur qui non per ipsum egrediuntur, quia in peccato et non in Domino moriuntur  . Sequitur: Fur non uenit, nisi ut furetur, et mactet et perdat. Ego ueni ut uitam habeant et abundantius habeant. Quomodo abundantius habeant, nisi, preter hanc uitam temporalem, quam cum aliis communiter habent, uitam quoque eternam aliis omnibus amplius habeant?

XXX. Ego sum pastor bonus. Bonus pastor animam suam dat pro ouibus suis  .Ego, inquit, sum pastor bonus. Audite hoc, pastores, et a me uno pastore boni pastores esse discite. Bonus enim pastor est, qui animam suam dat pro ouibus suis. Hec est definitio boni pastoris. Hoc ergo fecit. Hoc et uos facite, si necesse fuerit. »Maiorem enim  dilectionem nemo habet, quam ut animam suam ponat quis pro amicis suis .« Mercenarius autem, et qui non est pastor, cuius non sunt oues proprie, uidet lupum uenientem, et dimittit oues, et fugit. Mercenarius autem est ille episcopus qui, in pascendis et regendis ouibus, sola temporalia et transitoria querit. Qui non amore celestis patrie, sed pro lucro, et mercede rerum temporalium oues Dominicas pascit. Et iste quidem apud Deum pastor non est, etsi ab hominibus pastor dicatur. Hic autem non habet oues proprias, sed mercede conductas. Si enim eius proprie essent, diligeret ut proprias,  et se pro eis periculis obiicere non dubitaret. Sed uidet lupum uenientem, uidet diabolum, eiusque satellites imminentes: satellites namque diaboli heretici et schismatici sunt, omnesque deceptores  , et dimittit oues et fugit. Dimittit utique, non auxiliando, ueritatem non predicando, constantiam et patientiam non admonendo, et heresi non resistendo. Unde per Ezechielem a Domino dicitur: »Non ascendistis ex aduerso, neque opposuistis murum pro domo Isrel, ut staretis in prelio in die Domini .« Omnia enim hec uerba, murus quidam sunt, quo ab hereticis oues Ecclesie defenduntur. His 258 lupus pellitur, his uincitur et fugatur. Mercenarius autem fugit, quia mercenarius est, et non pertinet ad eum de ouibus. Non enim fugeret,  si mercenarius non esset. Non fugeret, si pro amore, et caritate, et non pro mercede seruiret. »Perfecta enim caritas foras mittit timorem .« Et ideo quidem fugit, quia non pertinet ad eum de ouibus. Ego sum pastor bonus, et cognosco oues meas, et cognoscunt me mee. Nouit enim Dominus qui sunt eius  . Cognoscere autem Dei, diligere est  . Unde et quibusdam in iudicio dicturus est: »Amen dico uobis, nescio uos ,« id est, non diligo uos. Alioquin, qui omnia scit, quomodo ignorare aliquid potest? Quod igitur ait: et cognosco oues meas, et cognoscunt me mee, tale est ac si diceret: Et diligo meas, et diligor a meis. Sed quomodo cognosco? uis audire quomodo? Sicut nouit me Pater, et ego agnosco Patrem. Sic, inquit, cognosco, id est  diligo meas, et diligor a meis, sicut diligor a Patre, et diligo Patrem. Unde et in sequentibus ait: »Sicut dilexit me Pater, et ego diligo uos .« Itemque: »Non pro his rogo tantum, sed et pro his qui credituri sunt per uerbum eorum in me, ut omnes unum sint, sicut et tu, Pater, in me, et ego in te, ut ipsi in nobis unum sint .« Et animam meam pono pro ouibus meis. Inde, inquit, probatur quod diligo eas, quia animam meam pono pro ouibus meis. Nisi enim eas dilexisset, animam pro eis non posuisset  . Et alias oues habeo, que non sunt ex hoc ouili. Et illas oportet me adducere,  et uocem meam audient, et fiet unum ouile, et unus pastor. Hoc est enim, quod Apostolus ait: »Ipse est pax nostra, qui fecit utraque unum .« Iunxit enim duos parietes, unum ex circumcisione, et alterum ex preputio uenientem. Iudeis enim loquebatur Dominus, quibus se gentiles iungere promittebat, ut ex duodus populis  una domus edificaretur et una Ecclesia construeretur. Facta est igitur pax inter Iudeos, et Gentiles. Unum est ouile, unus est pastor, unam legem tenent, unum Deum adorant, et unius pastoris uocem sequuntur. Propterea me Pater diligit, quia ego pono animam meam, ut iterum sumam eam. Quid est hoc? Nunquid enim, priusqam animam suscepisset, uel posuisset iehsu, eum Pater non diligebat? Diligebat  utique. Sed hec ad hominem referenda sunt, qui inde merito a Deo diligitur, quia »factus est ei obediens usque ad mortem .« Potest autem et aliter intelligi, ut sic dicatur. Quanta erga me sit Patris dilectio, in eo maxime intelligi potest, quod ego ipse, sicut uolo, pono animam, et iterum sumo eam. Hec enim potestas nulli alii data est. Nemo tollit eam a me, sed ego pono eam a meipso. Potestatem habeo ponendi animam meam, et potestatem habeo iterum sumendi eam. Hoc mandatum accepi a Patre meo. Habebat enim in potestate iehsu et uiuere quantum uolebat, et mori, quando uolebat. Tantum uixit, quantum uoluit: mortuus est, quando uoluit. Sepe Iudei uoluerunt apprehendere eum, et non potuerunt. Et hoc ideo, quia nolebat. Tantum  igitur in eum potuerunt Iudei, quantum ipse eis concessit  . Quod autem ait: Hoc mandatum accepi a Patre meo, Patrem honorando dicit. Hoc enim donum et mandatum, secundum humanitatem Domino datum, totius Trinitatis est. Dissentio iterum facta est inter Iudeos propter sermones hos. Dicebant autem multi ex ipsis: Demonium habet, et insanit. Quid eum auditis? Et isti quidem non erant de ouibus eius. Alii dicebant: Hec uerba non sunt demonium habentis. Nunquid demonium potest cecorum oculos aperire? Isti autem iam ad ouile propinquabant, et eius oues fieri incipiebant.

XXXI. Facta sunt encenia in Ierosolymis, et hiems erat. Et ambulabat iehsu in templo in porticu Salomonis  . Encenia dicebant Iudei illam festiuitatem quam celebrabant pro templi edificatione, siue innouatione. In hac autem festiuitate ambulabat iehsu in templo, in porticu Salomonis, ostendens se illam sapientiam esse, que laudatur in libris Sapientie Salomonis. Sed quia hiems erat, et quia inuidie gelu Iudei congelati erant, et caritatis ignem non habebant, regem, et dominum suum occidere cupiebant  . Proxima enim sunt frigus et mors. Circumdederunt 259 ergo eum Iudei, non ut in eum crederent, sed ut eum perderent. Et dicebant ei: Quousque animam nostram tollis? Si tu es Christus, dic nobis palam. Quem nos regem dicimus, Iudei Christum appellant. Dolo igitur loquebantur, ut si se Christum esse Dominus responderet, quasi qui  Cesari contradixisset, mox Romanorum ministris occidendum traderent. Hinc est enim, quod Pilato dicunt: »Si hunc dimittis, non es amicus Cesaris. Omnis enim qui se regem facit contradicit Cesari  .« Respondit eis iehsu: Loquor uobis, et non creditis. Opera que ego facio in nomine Patris mei, hec testimonium perhibent de me. Cur me, inquit, interrogatis? Loquor uobis, et non creditis. Sed quia uerbis non creditis, uel operibus credite. Opera non mentiuntur. Sed uos non creditis uerbis meis, neque operibus meis, quia non estis ex ouibus meis. Manifestum est igitur quod ex ouibus Christi non sunt quicunque uerbis euangelicis credere nolunt. Oues mee uocem meam audiunt, et ego cognosco eas, et sequuntur me, et ego uitam eternam  do eis, et non rapiet eas quisquam de manu mea. Et de his quidem satis iam superius diximus. Probat autem quod non rapit eas quisquam de manu sua, dum dicit: Pater meus quod dedit mihi, maius omnibus est, et nemo potest rapere de manu Patris mei. Sed ne aliquis diceret, quia non inde consequitur, ut de eius manu rapi non possint, addidit, dicens: Ego et Pater unum sumus. Si enim ipse et Pater unum sunt, cum nemo eas rapere possit de manu Patris, nemo potest rapere eas de manu Filii. Sed unde uel ille, Pater; uel iste, Filius esse probatur? Ex eo utique, quod ait: Pater meus quod dedit mihi, maius omnibus est. Ipsum enim dedisse, genuisse fuit  . Non enim prius fuit ille, qui dedit,  quam ille cui dedit; quia non prius fuit ille qui genuit, quam ille quem genuit. Neque enim aliquando Pater sine Filio fuit; quia sine uerbo, sine uirtute et sapientia, sine uita et ueritate nunquam esse potuit. Hoc enim totum est Filius Dei. Ipse enim est »ueritas et uita .« Ipse est uerbum, uirtus et sapientia Patris. Sapientia utique, quam ipse genuit, non que sapientem eum fecerit. Est igitur Pater sapiens, quia Sapientiam genuit. Est et uerax, quia ueritatem genuit. Sed quia nunquam fuit non sapiens, et non uerax, nunquam fuit ante Sapientiam, et ueritatem. Nunquam enim sapiens sine sapientia essse potest. Sustulerunt ergo lapides ut lapidarent eum. Respondit eis iehsu: Multa bona opera ostendi uobis ex Patre meo: propter  quod eorum opus me lapidatis? An quia ad ueritatis uiam uos reuoco? an quia uos ab eterne mortis periculis eruo? an ideo fortasse, quia infirmos uestros sanaui, cecos illuminaui, leprosos mundaui, paralyticos curaui et mortuos suscitaui? Hec enim opera non lapidatione, sed honore digna sunt. Responderunt ei Iudei: De bono opere non lapidamus te, sed de blasphemia; et quia tu, homo cum sis, facis teipsum Deum. Stulti Iudei interrogant eum quis sit, et palam eum respondere rogant, et quia ueritatem eis respondet, eum occidere uolunt. Respondit eis iehsu: Nonne scriptum est in lege uestra quia ego dixi: Dii estis? Legem, hoc in loco Psalmos uocat  , quia et ipsi iudicant, dum et nocentes damnant, et bonos iustificant. Si illos dixit deos, ad  quos sermo Dei factus est, et non potest solui Scriptura; quem Pater sanctificauit et misit in mundum, uos dicitis: Quia blasphemas; quia dixi: Filius Dei sum? Si, inquit, adoptiui filii dii dicuntur, cur naturalis Filius, Deus non dicatur? Si illi dicuntur dii, ad quos sermo Dei factus est, et ideo quidem dicuntur, quia sermonem Dei custodiunt, cur non magis ipse sermo Dei dicatur Deus? Non enim potest solui Scriptura, quia »non preteribit ex ea unum iota, neque unus apex ,« donec tota compleatur. Quod autem ait, quem Pater sanctificauit, tale est ac si diceret: Quem Pater sanctum genuit. Idem enim fuit et sanctificasse et genuisse  . Si non facio 260 opera Patris mei, nolite credere mihi. Mirabilia sunt opera Patris. Mirabilia sunt opera et Filii.  Facit ille quod uult. Facit et iste quidquid uult  Sequitur: Si facio, et si mihi non uultis credere, operibus credite, ut cognoscatis et credatis quia in me est Pater, et ego in Patre. Quia enim unum sunt Pater et Filius, et Filius est in Patre, et Pater in Filio  . Querebant ergo eum apprehendere, et exiuit de manibus eorum. Queramus igitur et nos, sed non sicut illi. Queramus fide et pietate, et non effugiet de manibus nostris. His enim manibus apprehenditur et tenetur iehsu. Et abiit iterum trans Iordanem, in eum locum ubi fuerat Ioannes baptizans primum, et mansit illic. Et multi uenerunt ad eum, et dicebant: Quia Ioannes quidem signum fecit nullum. Omnia autem, quecunque dixit Ioannes de hoc, uera erant. Et multi crediderunt in eum. Fortasse ad hoc iuerat Dominus illuc, ut isti ad eum  uenirent, eum uiderent et in eum crederent.

XXXII. [CAP. XI.] Erat quidam languens Lazarus a Bethania, de castello Marie, et Marthe sororis eius. Maria autem erat que unxit Dominum unguento, et extersit pedes eius capillis suis. Cuius frater Lazarus infirmabatur  . In magnis laudibus Marie scripsit hec euangelista, que Dominum ungere eiusque pedes tangere meruit. Beate ille anime que ad similitudinem huius Marie cum aromatibus, cum unguento et bono odore ad Dominum accedunt. Hec est illa que in Canticis canticorum loquitur, dicens: »Cum esset rex in accubitu suo, nardus mea dedit odorem suum .« Tres mortuos Dominum suscitasse legimus: filiam scilicet principis Synagoge in domo: filiam  mulieris uidue extra portam ciuitatis; et hunc Lazarum in sepulcro quatriduanum. Per hos enim tres mortuos tria mortis genera significantur  . Moritur enim homo praua et illicita cogitando: moritur male operando: moritur in peccatis perseuerando. Cogitas aliquid agere quod non licet? mortua est anima tua, sed in domo adhuc, et in occulto iacet, quia latet peccatum, et nondum diuulgatum est. Si uero cogitationem ad effectum perducas, non solum mortua est, sed iam est extra ciuitatis portam elata, et per peccatum ab Ecclesia separata, sepulcro et perditioni proxima est. At uero ille qui peccatum aliquod magnum commisit et multo tempore in eo perseuerat, non solum mortuus est et sepultus, uerum etiam iam fetet, quia eius turpissimam famam  omnes circumquaque audire abhorrent. Omnes  tamen hos suscitat iehsu, si a peccato cessent, et et corde peniteant, et pro eis parentes, et sorores et mater uidua deprecetur. Unde scriptum est: »Confitemini alterutrum peccata uestra, et orate pro inuicem ut saluemini. Multum enim ualet deprecatio iusti assidua   .« Sed quid per quatuor dies, quibus Lazarus in sepulcro mortuus iacuit, nisi quatuor etates intelliguntur? Quatuor enim etatibus, quasi quatuor diebus fetens in peccati sepulcro mortuus iacet ille qui in pueritia et adolescentia, in iuuentute et senectute in malo quod ceperat perseuerat  . Infantia enim, quia ignorantie plena est, his diebus non annumeratur. Considera igitur quanta sit benignitas Saluatoris nostri, qui post tantam perseuerantiam in  malo, putridum et fetentem resuscitare non dedignatur. Miserunt ergo sorores eius ad eum dicentes: Domine, ecce quem amas infirmatur. Audis igitur quia Dominus amat peccatores utique iam penitentes. Tales enim peccatores signifi at Lazarus. De qualibus ipse  Dominus ait: »Gaudeo super uno peccatore penitentiam agente, quam supra nonaginta nouem iustis, qui non indigent penitentia.« Audiens autem iehsu dixit eis: Infirmitas hec non est ad mortem, sed pro gloria Dei, ut glorificetur Filius Dei per eam. Non ideo, inquit, moritur Lazarus, ut in morte maneat, sed ut pro gloria Dei a mortuis resurgat. Diligebat iehsu Martham et sororem eius Mariam et Lazarum. Diligit enim Dominus et actiuam uitam et contemplatiuam,  et peccatores ad penitentiam conuersos  . De his autem alias disputabitur. Ut ergo audiuit, quia infirmabatur, tunc quidem mansit in eodem loco duobus diebus. Deinde post hec dicit 261 discipulis suis: Eamus in Iudeam iterum. Dicunt ei discipuli: Rabbi, nunc querebant te Iudei lapidare, et iterum uadis illuc? Respondit iehsu: Nonne duodecim hore sunt diei? Si quis ambulauerit in die, non offendit, quia lucem huius mundi uidet. Si autem ambulauerit in nocte, offendit, quia lux non est in eo. Quid est, inquit quod dicitis? Me sequimini, post me uenite. »Ego sum lux mundi .« Ego sum dies. uos hore. Nonne duodecim hore sunt diei? Ideo ego uos duodecim elegi, quia sunt duodecim hore diei. Quia igitur hore estis,  diem sequimini  . Hoc enim horarum proprium est. Si quis autem hunc diem sequatur, si quis in eo ambulauerit, si quis mihi crediderit, non offendet. Cur? Quia lucem huius mundi uidet. Ego sum lux mundi. Si uero in nocte  ambulauerit, si errorem et tenebrarum principem secutus fuerit , offendet et cadet. Cur? Quia lux non est in eo, quia erroris tenebre excecauerunt oculos eius. Hec ait, et post hec dicit eis: Lazarus amicus noster dormit, sed uado, ut a somno excitem eum. Dixerunt ergo discipuli eius: Domine, si dormit, saluus erit. Assolet infirmis somnus signum esse salutis. Dixerat autem, ait euangelista, iehsu de morte eius. Illi autem putauerunt quia de somni dormitione diceret. Et tale erat ac si diceret: Dormit Lazarus, sed mihi: aliis autem mortuus est. Facilius ego de morte eum resuscitare possum, quam aliquis homo eum de somno excitare ualeat. uado igitur, ut a somno excitem eum. Tunc ergo dixit eis iehsu manifeste: Lazarus  mortuus est, et gaudeo propter uos, ut credatis, quoniam non eram ibi. Sed eamus ad eum. Gaudeo, inquit, quoniam non eram ibi. Si enim iehsu ibi esset, ille mortuus non esset. Ubi enim est uita, mors esse non potest. »Ego, inquit Dominus, sum resurrectio et uita .« Gaudeo igitur, sed propter uos. Cur propter uos? Ut credatis, ut illius resurrectione fides uestra roboretur, cuius mortem ego absens uobis annuntio: Dixit ergo Thomas, qui dicitur Didymus, ad condiscipulos: Eamus et nos, et moriamur cum eo. Hoc enim dicit Thomas, quia tanto odio aduersus Iesum et discipulos eius Iudeos inflammatos esse sciebat, ut nichil nisi mortem, et penam ab eis exspectaret. uenit itaque iehsu, et inuenit eum quatuor dies iam  in monumento habentem. Quid autem quatuor dies significent, iam superius diximus: Erat autem Bethania iuxta Hierosolymam quasi stadiis duodecim. Non erat igitur ualde difficile ad Martham et Mariam consolandam inde Iudeos Bethaniam aduenisse. De quibus subditur: Multi autem uenerant, ad Martham et Mariam, ut consolarentur eas de fratre suo. Martha ergo, ut audiuit quia iehsu uenit, occurrit illi. Maria autem domi sedebat. Cur autem ubique Martha sollicita sit, et Maria quieta; illi sciunt qui per eas actiuam et contemplatiuam uitam glorificari intelligunt. Dixit ergo Martha ad Iesum: Domine, si fuisses hic, frater meus non fuisset mortuus. Quomodo enim mori posset, si uita illi  adfuisset? De se enim Dominus ait: »Ego sum uia, ueritas et uita .« Sed et nunc scio quia quecunque poposceris a Deo, dabit tibi Deus. Dicit illi iehsu: Resurget frater tuus. At illa: Scio, inquit, quia resurget in resurrectione in nouissimo die. De illa resurrectione certa sum. Hanc te facere  posse non dubito; sed utrum facias, certa non sum. Dicit ei iehsu: Ego sum resurrectio et uita. Per me resurgunt et uiuunt quicunque uiuunt et resurgunt. Qui credit in me, etiam si mortuus fuerit, uiuet. Qui igitur non credit, non uiuet. uiuet autem, sed in penis. Talis autem uita mors est potius dicenda, quam uita. uera enim uita mortis amaritudinem non habet. Qui igitur credit in Christum, quamuis temporaliter moriatur, uiuet tamen in eternum. Similiter autem ille qui uiuit et credit in eum; credere enim uiuere est, quia uita anime fides est  , quanquam moriatur. Credis hoc? Ait illi: Utique, Domine. Ego credidi, quia tu es Christus Filius Dei, qui in hunc mundum uenisti. Et cum hec dixisset, abiit, et uocauit Mariam sororem suam, silentio  dicens: Magister adest, et uocat te. Illa, ut audiuit, surrexit cito, et uenit ad eum. Nondum enim uenerat iehsu in castellum, sed erat adhuc in illo loco, ubi occurrerat ei Martha. Iudei igitur, qui erant cum ea in domo et consolabantur eam, cum uidissent Mariam, quia cito surrexit et exiit, secuti sunt eam dicentes quia uadit ad monumentum, ut ploret ibi. Maria ergo cum uenisset, ubi erat iehsu, uidens eum, cecidit ad pedes eius, et dixit ei: Domine, si fuisses hic, non esset mortuus frater meus. Ambe sorores idem dicunt, idem intelligunt, et ueram uitam Christum esse credunt, quo presente et uolente 262, nemo moriatur. iehsu ergo uidens eam plorantem, et Iudeos qui uenerant cum ea plorantes, infremuit spiritu et turbauit seipsum. Non igitur aliunde turbatus  est, sed ipse turbauit seipsum, et magnum aliquid significauit nobis per hoc ipsum  . Iste enim fremitus et hec turbatio nos docet quid nos quoque in tali re agere debeamus, quando uel pro nobis ipsis, uel pro aliis in peccatis turpiter degentibus et fetentibus Deum oramus. »Nos enim, ait Apostolus, quid oremus, nescimus; sed Spiritus sanctus orat pro nobis, gemitibus inenarrabilibus .« Unde et Psalmista: »Sacrificium Deo spiritus contribulatus; cor contritum et humiliatum Deus non spernit .« Et dixit iehsu: Ubi posuistis eum? Sic enim et primo homini a Deo  dicitur: »Adam, ubi es?«  Quod quidem tale fuit ac si diceret: Considera modo de quanta gloria in quantam miseriam deuolutus es. Et taliter quidem illi ponuntur, qui per Lazarum significantur. Sed a quibus ponuntur nisi a mulieribus? Mulierum namque consilio factum est ut omnis homo moriatur et in sepulcro ponatur. Et lacrymatus est iehsu. Lacrymemur igitur et nos pro omnibus illis quos in fetore uitiorum iacere sentimus, si forte nostris lacrymis eos Dominus resuscitare dignetur. Dixerunt ergo Iudei: Ecce, quomodo amabat eum. Quidam autem dixerunt ex ipsis: Non poterat hic, qui aperuit oculos ceci, facere ut et hic non moreretur? iehsu ergo rursus fremens in semetipso, uenit ad monumentum. Erat autem spelunca, et lapis superpositus  erat ei. Ait iehsu: Tollite lapidem. Non enim possunt resurgere qui lapide premuntur et clauduntur. Lapis iste, littera legis est, quoniam in lapide scripta et data est. »Littera enim occidit spiritus autem uiuificat .« Tollatur ergo lapis, remoueatur littera que occidit, et accedat spiritus qui uiuificat  . Dicit ei Martha, soror eius qui mortuus fuerat: Domine, iam fetet, quatriduanus enim est. Quid enim fetor, et quid dies quatuor significent, superius diximus. Dicit ei iehsu: Nonne dixi tibi quoniam, si credideris, uidebis gloriam Dei? Tulerunt ergo lapidem. iehsu autem, eleuatis sursum oculis, dixit: Pater, gratias ago tibi, quoniam audisti me. Ego autem sciebam quia semper me audis. iehsu enim secundum eam partem,  qua homo est, fremit, turbatur, lacrymatur orat, exauditur, et gratias agit  . Hec autem cur dixerit, cur orauerit, et gratias egerit, mox reddidit causam dicens: Propter populum, qui circumstat, dixi, ut credant, quia tu me misisti. Hinc est enim, quod alibi ait: »Ego a me ipso non ueni, sed Pater meus misit me .« Hec cum dixisset, uoce magna clamauit: Lazare, ueni foras. Qui magno somno premitur, magna uoce clamandus est. Magno enim somno grauatur, qui in peccato sepultus, neque in pueritia, neque in adolescentia, neque in iuuentute, neque in senectute excitatur.  Hoc enim significant illi quatuor dies, quibus Lazarus iam fetens iacuit in sepulcro. Et statim prodiit, qui erat mortuus, ligatus pedes, et manus institis et facies illius sudario erat ligata. Nulla desperationi datur occasio, cum Lazarus iam fetens et quatriduanus a mortuis resurgat. Et ualde quidem mirabile, non solum quia mortuus resurrexit, uerum etiam quia pedibus manibusque ligatus foras processit. Et hec fortasse significatio est, ut intelligamus quia »peccator, quacumque hora conuersus fuerit et ingemuerit, uita uiuet, et non morietur  .« Ligatus tamen adhuc esse uidetur, donec ab episcopis solutus, Ecclesie sacramentis  reconcilietur. Iste enim talis, quamuis foris appareat, intus tamen ligatus non est, quia peccatorum  uinculis solutus, iam Deo per penitentiam uinctus est. Unde et Lazarus, ac si penitus ligatus non esset, 263 de sepulcro liber exiuit. Quem tamen Dominus soluere iussit, quatenus et nos eos ostendamus esse solutos qui, audita uoce Euangelii, in anima per penitentiam resuscitari meruerunt. Multi ergo ex Iudeis, qui uenerant ad Mariam et Martham, et uiderant que fecit iehsu, crediderunt in eum. Quidam autem ex ipsis abierunt ad Phariseos, et dixerunt eis que fecit iehsu. Hoc autem, utrum eius gloriam predicando, an eum accusando dixerint, dubitari potest  .

XXXIII. Collegerunt ergo pontifices, et Pharisei concilium, et dicebant: Quid facimus? Quia hic homo multa signa facit  .Audierant  pontifices et Pharisei Saluatorem nostrum Lazarum quatriduanum resuscitasse. Cuius miraculi magnitudine territi, inter se conciliantes, dicebant: Quid facimus? Occidamus Iesum. Cur? Quia multa signa facit. Si dimittimus eum sic, omnes credent in eum, uidentes signa et uirtutes que fiunt per eum. Quod si fecerint, uenient Romani, et tollent nostrum locum et gentem. Timebant enim ne regem eum constituerent, et ob hoc contra se Romanorum exercitum concitarent, quorum imperio, sicut cetere gentes, Iudei quoque subditi erant. Sed sicut  Psalmista ait: »Illic trepidauerunt timore, ubi non erat timor .« Si enim Christo credidissent, si Iesum non occidissent, nec locum, nec gentem amisissent  . Sed quia Christum occidere non timuerunt, et locum et gentem perdiderunt. Unus autem ex ipsis Caiphas, cum esset pontifex anni illius, dixit eis: uos nescitis quidquam, nec cogitatis quia expedit uobis ut unus moriatur homo pro populo, et non tota gens pereat. Hoc autem, ait euangelista, a semetipso non dixit; sed, cum esset pontifex anni illius, prophetauit quia iehsu moriturus erat pro gente, et non tantum pro gente, sed ut filios Dei, qui erant dispersi, congregaret in unum. uos, inquit, nescitis quidquam, neque cogitatis ea que necessaria sunt. Ego autem scio et cognoui  quia necesse est ut unus moriatur homo pro populo, et non tota gens pereat. Hoc autem non dixit a semetipso, sed a Spiritu sancto, qui aliter quam ipse intelligebat, uerba illius dirigebat in ipso. Alius Caiphas se dicere putabat, atque aliter sua uerba intelligebat. Tota enim eius intentio erat ut Iudei Christum occiderent, ne ipsi a Romanis occiderentur. Prophetabat tamen  quia iehsu moriturus erat pro Iudeorum gente, et non tantum pro illa gente, sed ut filios Dei, qui ubique gentium dispersi erant, in unam fidem et Ecclesiam congregaret, ut fieret unum ouile et unus pastor. Ab illo ergo die cogitauerunt ut interficerent eum. Quasi enim utili accepto consilio ex quo Caiphas hec locutus est, tota illa Phariseorum multitudo, quomodo Christum interficeret,  cogitabat. iehsu ergo iam non in palam ambulabat apud Iudeos, sed abiit in regionem iuxta desertum, in ciuitatem, que dicitur Ephrem, et ibi morabatur cum discipulis suis. Hoc enim non timore fecit iehsu, qui ubique securus erat, qui ipsos quoque suos inimicos in potestate habebat, qui nec uideri, nec teneri, nec occidi posset, si nollet. Cur ergo? Ut nos doceret, ut prouidos redderet, ut nos quoque iniquorum hominum furori et ire cedamus, si eos fortasse nostra presentia et allocutione non corrigi, sed deteriores fieri uideamus  . Proximum  autem erat Pascha Iudeorum, et ascenderunt multi Hierosolymam de regione, ante Pascha, ut sanctificarent seipsos. Hoc Pascha miseri Iudei cruentum habuerunt. Hoc regem et Dominum suum interfecerunt. Hoc multi Hierosolymam undique confluxerunt. Et qui seipsos sanctificare uenerant, Christo Domino interfecto, ualde deteriores ad propria remearunt. Querebant ergo Iesum, et colloquebantur in templo stantes: Quid putatis, quia non uenit ad diem festum? Querebant, inquit, Iesum. Et ideo querebant, quia eum occidere uolebant. In templo stabant, non orabant, sed de Saluatoris morte inter se tractabant. Mirabantur, quia non uenerat ad diem festum, qui eos docere solebat in diebus festis. Et eum perdidisse timebant, 264 quem occidere querebant  .  Dederant autem pontifices et Pharisei mandatum, ut si quis cognouerit ubi sit, indicet ut apprehendant eum. Qui enim ita querunt Iesum, non possunt scire ubi sit, neque inueniunt eum. Si uultis scire, Iudei, et inuenire Iesum, uenite ad Ecclesiam, uenite ad nos, et indicabimus eum uobis, non prodendo, sed credendo; non ut eum occidatis, sed ut nobiscum in eum credatis.

XXXIu. [CAP. XII.] iehsu ergo ante sex dies Pasche uenit Bethaniam, ubi fuerat Lazarus mortuus, quem suscitauit iehsu.Fecerunt autem ei cenam ibi, et Martha ministrabat. Mirum si euangelista omnia hec sine aliqua significatione tam officiose dicere uoluit: Bethania enim domus obedientie intrepretatur  . Esto igitur Bethania: sis Deo obediens,  quatenus ad te Dominus ueniens in domo pectoris tui hospitari dignetur. Prepara ei cenam. Crede in eum. Obserua mandata eius. Tali enim cena delectatur Dominus. Unde ipse ait: »Ego sto ad ostium, et pulso. Si quis aperuerit mihi, intrabo et cenabo cum ipso, et ipse mecum .« Noli ista querere extra te. Tu enim ipse et Bethania, et Martha. et Lazarus. et Maria esse potes. Si bene ministraueris, si eleemosynas dederis, nudos uestieris, infirmos uisitaueris, aliaque his similia feceris, eris Martha. Omnia enim hec ad actiuam uitam pertinent, que per Martham significatur. uis esse Lazarus? Fuge mortem, ueni ad uitam, age penitentiam, et resuscitaberis, et inter Christi conuiuas  connumeraberis. Ideo enim hic dicitur, quia Lazarus unus erat ex discumbentibus cum eo. »Peccator enim, quacunque hora conuersus fuerit et ingemuerit, uita uiuet et non morietur .«  Quod si hoc tibi fortasse non sufficit, sed altius ascendere uolens uis esse Maria, uade, uende omnia que habes, et da pauperibus, et spretis omnibus que mundi sunt, soli lectioni, et orationi et diuine contemplationi uacare studeas. »Hanc enim partem elegit Maria, que non auferetur ab ea .« Sequitur: Maria ergo accepit libram unguenti, nardi pistici pretiosi, et unxit pedes Iesu, et extersit capillis suis pedes eius, et domus impleta est ex odore unguenti. Hoc enim unguentum fidem significat  . Unde et merito pisticum uocatur, quoniam pistis fides interpretatur. Nullo unguento magis, quam hoc, delectatur iehsu. Sine hoc unguento ad eum accedere, et eum tangere non licet. »Impossibile est enim sine fide placere Deo .« Hoc unguento impletur  domus. Hoc tota Ecclesia redolet. Fetent igitur Domino infideles, quia hoc unguentum non ferunt. Quod autem pedes ungit et capillis tergit, principium et finem, Deum et hominem, eum esse intelligit. Caput enim pedibus quodammodo iungit, qui Deum et hominem eum esse credit. Unde non solum pedes, sed et caput Saluatori nostro hec mulier unxisse narratur  . Dicit ergo unus ex discipulis eius, Iudas Simonis Scariothis qui erat eum traditurus: Cur hoc unguentum non ueniit trecentis denariis, et datum est egenis? Hoc autem ne pietatis affectu et misericordie studio dixisse putaretur, euangelista subdidit, dicens: Dixit autem hoc, non quia de egenis pertinebat ad eum, sed quia fur erat, et loculos habens, ea, que mittebantur, portabat. Nemo  igitur nos reprehendat, si iniquos homines toleramus, et cito ab Ecclesie communione non separamus, cum ipse Saluator noster Iudam pateretur, quem non solum proditorem, sed furem quoque, et sacrilegum esse sciebat. Dixit ergo iehsu: Sine illam, ut in diem sepulture mee seruet illud. Hoc autem tale est ac si diceret: Mysterium est quod agitur, in quo mors, et sepultura mea cito fieri significatur. Unde et alius euangelista dicit: »Preuenit ungere corpus meum in sepulturam. Pauperes enim semper habebitis uobiscum, me autem non semper habebitis .« Quid est igitur, quod alibi ait: »Ecce ego uobiscum sum omnibus diebus usque ad consummationem seculi?«  Si enim omnibus diebus cum eis est, quomodo eum non semper  habebunt? Facilis est solutio, si duarum in Christo naturarum memores simus. Quod enim ait, me autem non semper habebitis, de presentia carnis intelligere  debemus, que post resurrectionem die quadragesimo celos ascendit  . Cognouit ergo turba multa ex Iudeis 265 quia illic esset, et uenerunt, non propter Iesum tantum, sed ut Lazarum uiderent, quem suscitauit a mortuis. Isti non amore, sed admiratione ducebantur, et sicut se habet cupiditas hominum, noua uidere et audire cupiebant. Cogitauerunt autem principes sacerdotum ut et Lazarum interficerent; quia multi propter illum abibant ex Iudeis, et credebant in Iesum. Stulti Iudei eum occidere uolebant, quem nuper Dominus suscitauerat, ac si iterum eum resuscitare non posset.

XXXu. In crastinum autem turba multa, que uenerat ad diem festum, cum audisset, quia uenit iehsu Hierosolymam, acceperunt ramos palmarum, et processerunt obuiam ei. Rami palmarum uictoriam significabant, quam Dominus illis diebus de hoste triumphans suscepturus erat. Palma enim in Scripturis sepissime pro uictoria ponitur  . Et clamabant, Hosanna, benedictus qui uenit in nomine Domini, Rex Isrel. Hosanna interiectio est, nichilque aliud significat, nisi quemdam populi affectum congratulantis et Deum laudantis  . uenit autem Dominus in nomine Domini, secundum quod ipse ait: »Ego ueni in nomine Patris mei, et non recepistis me; alius ueniet in nomine suo, et illum accipietis .« Et inuenit iehsu asellum, et sedit super eum, sicut scriptum est: Noli timere, filia Sion. Ecce Rex tuus uenit, sedens super pullum asine. Hec autem in Mattheo exposuimus  . De hac enim asina,  et pullo Iacob patriarcha loquitur dicens: »Iuda, te laudabunt fratres tui: manus tua in ceruicibus inimicorum tuorum. Catulus leonis Iuda. Ad predam, fili mi, ascendisti. Accubuisti ut leo, et quasi leena. Quis suscitabit eum?«  Et paulo post: »Ligans ad uineam pullum suum, et ad uitem, o fili mi, asinam meam .« Hec enim asina Synagoga est, que alio nomine uinea uocatur. Pullus uero, populus Gentium indomitus et lasciuus  . uitis autem Christus, qui ait: »Ego sum uitis uera .« Ligauit igitur ad uineam pullum suum, quia gentilem populum Synagoge coniunxit, ut fieret unum ouile et unus pastor. Sed quia prius secundum quamdam partem, Synagogam sibi coniunxerat, asinam quoque ligauit  ad uitem. Per se enim Synagogam, et per Synagogam nos predicauit, et predicando, nos Synagoge sibique ligauit. Sequitur: Hec non cognouerunt discipuli eius primum, sed quando glorificatus est iehsu, tunc recordati sunt quia hec erant scripta de eo, et hec fecerunt ei. Quid hec, inquit, significarent,  non cognouerunt discipuli eius primum, sed quando glorificatus est, id est postquam celos ascendit, postquam eorum sensus aperuit, ut Scripturas intelligerent, tunc recordati sunt quia hec erant scripta de eo, et quia hec fecerunt ei, non alio modo, nisi eo quo ante per prophetam fuerant prenuntiata de eo. Testimonium igitur perhibebat turba que erat cum eo, quando Lazarum uocauit de monumento, et suscitauit eum a mortuis. Propterea et obuiam uenit ei turba, quia audierant eum fecisse hoc signum. Miraculis igitur trahebantur, qui uerbis non mouebantur. Pharisei ergo dixerunt inter se, et ad semetipsos: uidetis quia nichil proficimus. Ecce mundus totus post eum uadit. Deficimus, inquiunt, et non proficimus. Totus mundus post eum uadit, cuius  nomen delere cogitauimus. Que sunt enim iste uoces, que in eius gloria resonant? Quid est Hosanna filio Dauid? Quid est quod populus dicit, Benedictus qui uenit in nomine Domini? Proximum est, ut rex ab omni populo constituatur, et Romanis uenientibus, locus iste funditus destruatur. Erant autem Gentiles quidam ex his, qui ascenderant, ut adorarent die festo. De talibus enim fuit centurio, de quo ipse Dominus ait: »Amen dico uobis, non inueni tantam fidem in Isrel .« Hi ergo accesserunt ad Philippum, qui erat a Bethsaida Galilee, et rogabant eum dicentes: Domine, uolumus Iesum uidere. Et Iudei, et Gentiles querunt Iesum. Iudei ut perdant: Gentiles, ut credant. uenit Philippus, et dicit Andree. Andreas rursum, et Philippus dixerunt Iesu.  iehsu autem respondit eis dicens: uenit hora, ut clarificetur Filius hominis. Modo, inquit, occidetur Filius hominis; modo cum iniquis reputabitur; modo Sol iustitie obscurabitur: sed uenit hora post hec, ut clarificetur, et non tantum ab his, sed a cunctis gentibus adoretur. Hoc autem factum est post Christi resurrectionem, ubique apostolis predicantibus, et Christi nomen in signis et miraculis declarantibus.

XXXuI. Amen, amen dico uobis, nisi granum frumenti cadens in terra mortuum fuerit, ipsum solum manet.Si autem mortuum fuerit, multum fructum affert. Hoc est enim illud granum frumenti, quod uirgo et inarata terra produxit. De quo Psalmista ait: »ueritas de terra orta est, et iustitia de celo prospexit. Etenim Dominus dabit benignitatem, et  terra nostra dabit fructum suum .« Huius autem grani immensa multiplicatione 266 omnia Ecclesie horrea impleta sunt. De hoc frumenti grano ille panis conficitur, de quo ipse Dominus ait: »Ego sum panis uiuus, qui de celo descendi   .« Constat autem hoc et  ad litteram uerum esse, quod frumenti granum, si in arca seruetur, non crescit; si autem seminetur, si in terra soluatur et moriatur, multum fructum affert. Qui amat animam suam, perdet eam, et qui odit animam suam in hoc mundo, in uitam eternam custodit eam. Hoc enim Dominus non dixisset, si animas nostras et bene et male amare, et iterum bene et male odisse non possemus. Ipse enim exponit quid sit male amare, et ipse exponit quid sit bene odisse. Male enim amat animam suam, qui in hoc mundo, qui propter hunc mundum, et propter hanc uitam presentem eam amat  . Iste enim perdet eam: quia sic amando et eterne morti, et perditioni tradet eam. Qui enim bene amat animam suam, sic eam amat, ut in eternum uiuat, non ut  breui tempore in deliciis uiuat. Unde et in uitam eternam eam custodit, qui sic in hoc mundo suam animam odit. Ille enim animam suam et uitam suam odisse uidetur, qui mori non timet, qui ieiuniis et uigiliis, qui paupertate et nuditate aliisque similibus eam affligit. Ille denique, qui sic amat animam suam, ut eam, si necesse sit, pro Christi fide ponere nolit, perdet eam. Qui uero sic odit, ut eam in tali necessitate ponere non recuset, in uitam eternam custodit eam. Si quis mihi ministrat, me sequatur, ut sicut ego pro ipso, ita et ipse, si necesse fuerit, pro me moriatur. Sequi enim, imitari est. Ministrant Domino non solum episcopi et sacerdotes, ceterique illius ordinis, uerum etiam qui facit eleemosynas,  uestit nudos, uisitat infirmos, alia his similia misericordie et pietatis opera facit, Domino ministrat. Unde ipse quoque Dominus ait: »Quod uni ex minimis meis fecistis, mihi fecistis ;« ostendens eos ministrare sibi, qui ipsius membris ministrant. Sed quid eis sibi ministrasse proderit? Sequitur: Et ubi ego sum, illic et minister meus erit. Dicis fortasse, non hoc tibi sufficit. Audi quod sequitur: Si quis mihi ministrauerit, honorificauit eum Pater meus. Magnus honor, magna gratia, immense en diuitie. Beatus ille quem Deus honorificabit. Ille enim ditabitur illis bonis, que »oculus non uidit, nec auris audiuit, nec in cor hominis ascendit, que preparauit Deus diligentibus se .« Denique, qui ibi erit, ubi ipse est, quid melius unquam  habere potest? Hoc enim Psalmista desiderans ait: »Beati, qui habitant in domo tua, Domine. In seculum seculi laudabunt te .« Itemque: »Unam petii a Domino, hanc requiram, ut inhabitem in domo Domini omnibus diebus uite mee .« Et Apostolus: »Cupio, inquit, dissolui, et esse cum Christo .«  Sequitur: Nunc anima mea turbata est. Et quid dicam? Pater, saluum me fac ex hac hora. Sed propterea ueni in horam hanc. Pater, clarifica nomen tuum. Dixit superius: »uenit hora, ut clarificetur filius hominis .« Nunc autem dicit quod anima eius turbata est. Sed unde turbata, nisi quia ex ipsa sua clarificatione multos ubique terrarum non solum turbari, uerum etiam flagellari, et occidi, cunctisque torméntorum generibus affligi uidebat? Quis enim in enim credidisset, si clarificatus non fuisset? Nisi enim a mortuis resurrexisset, celos ascendisset, tantaque fideles sui in ipsius nomine miracula fecissent, nemo in eum credidisset. Dicat ergo: Nunc anima mea turbata est, non mee mortis timore, sed meorum fidelium compassione. Homo enim  sum, et humanis affectionibus moueor. Et quid dicam; cum pro meo nomine fideles meos sic affligi, et cruciari uideam? Pater, saluum me fac, salua membra mea, salua et custodi fideles meos ex hac hora, ex hoc tempore mee passionis et illorum perturbationis  . Simul enim et passio Christi, et Ecclesie persecutio cepit; quia dum ipse capitur, apostoli fugiunt, Petrus negat, et scandalum patiuntur omnes. Sed propterea ueni in horam hanc, ut ex hac hora fideles mei saluentur, et meo sanguine mundentur. Tu uero, Pater, clarifica nomen tuum, ut, me die tertia resurgente, clarum et manifestum fiat, quod tu Pater, et ego Filius uocor  . Si enim cognouerunt nomen tuum, cognoscent et nomen  meum, quia Pater sine Filio esse non potest. uenit ergo uox de celo: Et clarificaui, et iterum clarificabo. Clarificaui per miracula, et iterum clarificabo per 267 resurrectionem et ascensionem. Clarificaui paucis, clarificabo multis, et demum clarificabo omnibus. Pauci enim fuerunt illi, qui eum dicentem audierunt: »Hic est Filius meus dilectus .« Multi uero sunt qui Dei Filium eum esse credunt. Sed hoc in iudicio plenius declarabitur, quando »omnis lingua confitebitur quia Dominus iehsu Christus in gloria est Dei Patris .« Turba, que stabat et audierat, dicebat tonitrum factum esse. Alii dicebant: Angelus ei locutus est. Illi igitur, et illi uocem audierunt; sed neque illi, neque illi eam intellexerunt. Respondit iehsu et dixit:  Non propter me uox hec uenit, sed propter uos. Nulla enim tali collocutione indigebat, qui Patris uoluntatem per omnia sciebat. Lingue enim, ut ait Apostolus, »in signum sunt non fidelibus, sed infidelibus .« Nunc iudicium est mundi: nunc princeps mundi eiicietur foras. Hoc enim in iudicio agitur, ut bonum a malo, et iustum ab iniusto  discernatur  . Ex eo igitur tempore mundus iudicari et iudicare cepit, ex quo Christi doctrinam suscepit, quia tunc primum ueritatem a mendacio discernere nouit. Et tunc princeps mundi huius, id est diabolus, rex et dominus iniquorum, eiectus est foras. Non foras utique de mundo, sed foras de populo baptismate mundo. Quem Christus suo sanguine lauit, et baptismatis aqua mundauit. Et ego, si exaltatus fuero a terra, omnia traham ad me ipsum. Ille, inquit, foras eiectus amittet principatum. Ego autem exaltatus ad meipsum omnia traham. Omnia uidelicet, que trahenda sunt  . Hoc autem dicebat, ait euangelista, significans qua morte erat moriturus. Respondit ei turba: Nos audiuimus ex lege quia Christus manet in eternum. Et quomodo tu  dicis. Oportet exaltari filium hominis? Quis est iste filius hominis? uidentur Iudei hoc in loco intellexisse quid hac tali exaltatione Dominus significauerit, dum intelligunt eum, sic exaltatum, non posse manere in eternum. Dixit ergo eis iehsu: Adhuc modicum lumen in uobis est. Ambulate, dum lucem habetis, ut non tenebre uos comprehendant. Qui ambulat in tenebris, nescit quo uadit. Dum lucem habetis, credite in lucem, ut filii lucis sitis. Adhuc, inquit, modicum lumen intelligentie in uobis est, dum nescitis quis sit iste filius hominis. Illi enim soli illuminati sunt, qui eum cognoscunt, et qui eum esse credunt Filium Dei, et filium hominis. Ambulate, festinate, currite ad lucem, dum potestis, dum  proxima est, dum eam uidetis, et ante oculos eam habetis, ut non tenebre erroris et mortis uos comprehendant. Qui enim ambulat in tenebris ignorantie et erroris, nescit quo uadat. Ego sum lux mundi. Qui sequitur me, non ambulat in tenebris, sed habebit lumen uite . Ergo, dum lucem habetis, credite in lucem, ut filii lucis sitis. Hec locutus est iehsu, et abiit, et abscondit se ab eis. Et hec quidem significatio est. Ideo enim Dominus tunc se ab eis abscondit, quia usque hodie ab eis non inuenitur. Quotidie enim in lege et prophetis loquitur eis, et tamen non inuenitur ab eis. Et hoc erat quod significabat, quando se abscondit ab eis. Cum autem tanta signa fecisset coram eis, non credebant in eum, ut sermo Isaie prophete impleretur,  quem dixit: Domine, quis credit auditui nostro, et brachium Domini cui reuelatum est? Brachium Domini, Christus est, quod nondum Iudeis reuelatum est: »Cecitas enim ex parte contigit in Isrel . Hoc autem brachio facta sunt omnia, et sine ipso factum est nichil .« Preterea  non poterant credere, quia iterum dixit Isaias: Excecauit oculos eorum, et indurauit eorum cor, ut non uideant oculis, et non intelligant corde; et conuertantur, et sanem eos. Hec dixit Isaias, quando uidit gloriam eius, et locutus est de eo. De quo? De Christo: Ait enim: »uidi Dominum sedentem super solium excelsum, et eleuatum, et ea, que sub ipso erant, implebant templum .« Et paulo post: »uade, et dices populo huic: Audite audientes, et nolite intelligere, et uidete uisum, et nolite cognoscere. Exceca cor populi huius, et aures eius aggraua, et oculos eius claude, ne forte uideat oculis suis, et auribus audiat, et corde intelligat, et conuertatur, et sanetur .« Sed quoniam, sicut hic dicitur, populus iste credere non  potuit, quia hoc Isaias de eo predixit, nunquid Isaias eius incredulitatis causa fuit? Absit! Eius namque iniquitas, et cor impenitens fuit causa, ut credere non posset  . Quod quidem propheta preuidit et predixit, et sicut predixit, non euenire non potuit. Nunquam enim propheta hoc preuidisset, nisi futurum fuisset. Nam, etsi propheta 268 hoc non predixisset, tamen nichilominus euenisset. Sequitur: uerumtamen ex principibus multi crediderunt in eum. Sed propter Phariseos non confitebantur, ut de Synagoga non eiicerentur. Dilexerunt enim gloriam hominum magis quam Dei.

XXXuII. iehsu autem clamauit, et dixit: Qui credit in me, non credit in me, sed in eum qui misit me. Quomodo enim non credit in te, qui credit in te? aut quomodo non credit in te, qui credit in eum qui misit te? Tu enim dixisti: »Ego, et Pater unum sumus .« Quicunque igitur credit in Patrem, credit et in Filium, et e conuerso. Aliquid igitur subaudiendum est, ut sic dicatur: Qui credit in me, non solummodo in me, sed etiam in eum qui misit me  . Et qui uidet me, uidet eum qui misit me. Sic enim et Philippo Dominus ait: »Philippe, qui uidet me, uidet et Patrem .« Quod quid significet, mox exposuit dicens: Non credis, quia ego in Patre, et Pater in me est? Item: Ego et Pater unum sumus. Ego lux in mundum ueni, ut omnis qui credit in me in tenebris non maneat.  Quid est, ego lux in mundum ueni, nisi mundum illuminare ueni? Cur? Ut omnis qui credit, in tenebris non maneat. Ipsum igitur in Christum credere, illuminari est. Qui igitur in Christum non credit, in tenebris manet, in tenebris utique cecitatis et erroris. Non enim cognoscit ueritatem, quia ueritas  Christus. Et si quis audierit uerba mea, et non custodierit ea, ego non iudico eum. Cur? Quia non ueni, ut iudicem mundum, sed ut saluum faciam mundum. Planum est quod dicitur, si modo, uel nunc subaudiatur  . Iudicabit enim Dominus, sed non modo. Alioquin quomodo uerum esset, quod ait: »Pater non iudicat quemquam, sed omne iudicium dedit Filio?«  Qui spernit me, et non accipit uerba mea, habet qui iudicet eum; sermo, quem locutus sum, ipse iudicabit eum in nouissimo die. Quis igitur, nisi Christus, iudicabit, si sermo Christi iudicabit? Omnia enim hec Euangelii uerba, sermo Christi sunt. Hec autem iudicabunt, id est damnabunt. Et hoc merito. Unde hoc? Iesum audi: Quia ego ex meipso non sum locutus,  sed qui misit me, Pater, ipse mihi mandatum dedit, quid dicam, et quid loquar. Sicut dixit mihi Pater, sic loquor. Quia enim ueritas est, quia Dei Filius est, quia a Patre missus est, quia a seipso locutus non est, ideo merito iudicabuntur et damnabuntur, qui cum spernentes eius uerba recipere noluerunt. Omnia autem hec ad hominem referenda sunt. Quamuis enim Christus, Dei sapientia, in homine loquebatur, non tamen secundum humanitatem loquebatur a seipso. Secundum diuinitatem uero loquebatur a seipso, quia secundum diuinitatem unum est Pater et ipse. Loquebatur igitur a seipso, et non loquebatur a seipso. Hec autem et similia facile intelligere possunt, qui duarum in Christo naturarum  non obliuiscuntur.

XXXuIII. [CAP. XIII.] Ante diem festum Pasche, sciens iehsu quia uenit eius hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. Sciens, inquit, iehsu quia uenit eius hora. Sciebat enim, quando ueniret, quia ante mundi constitutionem, et tempus, et annum, et diem disposuit, quando ueniret. Sed que hora? Ut transeat ex hoc mundo ad Patrem. Ab hoc enim transitu Pascha, transitus interpretatur  . Cum semper dilexisset suos, qui erant in hoc mundo, in finem dilexit eos, id est in finem ostendit, quanto amore dilexerit eos. »Maiorem enim hac dilectionem nemo habet, quam ut animam suam ponat quis pro amicis suis  .« Hoc enim ipse dixit. Et hanc  tantam dilectionem et dicendo significauit, et patiendo monstrauit. Et cena facta, cum diabolus iam misisset in corde, ut traderet eum Iudas Simonis  Iscariotis, sciens quia omnia dedit ei Pater in manus, et quia a Deo exiuit, et ad Deum uadit. surgit a cena, et ponit uestimenta sua. Et cena facta, id est pre parata  , et ante posita, sed nondum finita, cum Iudas diabolica persuasione iam uictus et deceptus erat, ut Dominum traderet, sciens iehsu quia omnia dedit ei Pater in manus, sciens se esse Regem regum, et Dominum dominantium, neque oblitus se esse Filium Dei, et quia a Deo exiuit et ad Deum uadit, quamuis talis esset, quamuis talem se esse sciret, surgit tamen a cena, et usque ad discipulorum pedes lauandos seipsum 269 humiliat. Ponit uestimenta sua, accipit linteum, precingit se, mittit aquam in peluim, et tam caritatiue, tam modeste, tam officiose preparatus, uenit lauare et tergere pedes discipulorum.  Et ut omnia ratione et ordine faceret, et faciendo nos instrueret, uenit prius ad Simonem Petrum. Ipse enim inter alios maior erat  . Et dicit ei Petrus: Domine, tu mihi lauas pedes? Non decet, non conuenit. Tu Dominus: ego seruus; tu Deus: ego homo; tu Creator: ego creatura. Et tu mihi lauas pedes? Respondit iehsu, et dixit ei: Quod ego facio, tu nescis modo; scies autem postea. Hec mea humiliatio, magni sacramenti est significatio, quam, me docente et exponente, postea scies. At ille de tanta Filii Dei inclinatione perterritus, adhuc in eadem uoluntate persistens, respondit: Non lauabis mihi pedes in eternum. Nunquam hoc patiar, nunquam hoc feram, nunquam de manibus Domini mei hoc tale seruitium recipiam. Respondit  ei iehsu: Si non lauero te, non habebis partem mecum. Illi igitur partem habebunt cum Christo in regno suo, quos ipse dilexit, et lauit a peccatis in sanguine suo. Dicit ei Simon Petrus: Domine, non tantum pedes meos, sed et manus, et caput. Si tibi, inquit, placet, si id sedet animo, si aliter fieri non potest, seruus tuus sum, totum me tue uoluntati subiicio, et non pedes tantum, sed et manus, et caput tibi offero. Dicit ei iehsu: Qui lotus est, non indiget nisi ut pedes lauet, sed est mundus totus. Qui enim semel lotus est, non indiget ut iterum lauet, nisi pedes, qui quoniam semper terram calcant, frequenter puluere maculantur  . Sed est mundus totus. Subauditur preter pedes. Et ego  quidem per hos pedes, sensus corporis et anime affectiones significari puto. Ipsi enim nos ferunt extra nos, et ipsi frequenter macula tur in nobis   . Portat te uisus ad mulieris speciem contemplandam: ibi maculatur; indiget lauatione. Portat te auditus ad audiendam detractionem, et consilium uanitatis: ibi maculatur; indiget lauatione. Portat te gustus ad crapulam, et ebrietatem: ibi maculatur; indiget lauatione. Sic et in aliis. Isti igitur sunt illi pedes, quos etiam illos, qui iam loti et baptizati sunt, frequenter lauare oportet. Sed quid de anime affectionibus dicam, cum ipsis quoque bonis actionibus superbia, et uana gloria sepe se immisceat? Et hic igitur lauatio necessaria est. Sequitur: Et uos mundi estis, sed non omnes. Hoc autem, quia euangelista exposuit, nobis aliter exponere non licet. Sciebat enim, ait euangelista, quisnam esset qui traderet eum; propterea dixit: Non  estis mundi omnes. Postquam ergo lauit pedes eorum, et accepit uestimenta sua, cum recubuisset iterum, dixit eis: uos uocatis me, Magister et Domine, et bene dicitis; sum etenim. Bene, inquit, dicitis, quia me Magistrum et Dominum uocatis. Sicut enim dicitis, ita est. Sed quia Magister sum, meam doctrinam recipite, et quia Dominus, meum mandatum custodite. Quid mandatum? uultis audire, quod? Si ego laui pedes uestros, Dominus et Magister, et uos debetis alter alterius lauare pedes. Exemplum enim dedi uobis, ut quemadmodum ego feci uobis, ita et uos faciatis. Quamuis enim hoc ad litteram custodire, plenum sit caritate et humilitate, maius tamen aliquid significare uidetur, sicut et cetera, que Saluator noster similiter egit. Et hoc est fortasse,  quod Apostolus ait. Hec est forsitan illa lex, quam nos adimplere precepit, quando dixit: »Alter alterius onera portate, et sic adimplebitis legem Christi ,« id est mandatum Christi. Unde et Iacobus apostolus ait: »Confitemini alterutrum peccata uestra, et orate pro inuicem, ut saluemini .« Dum enim pro se inuicem sancti orant  , alter alterius pedes lauat. Amen, amen dico uobis, non est maior seruus domino suo, neque apostolus maior eo qui misit illum. Si hec scitis, beati eritis, si feceritis ea. 270 Si, inquit, scitis et intelligitis  que fecerim uobis, et hoc exemplum secuti, feceritis similiter aliis, quemadmodum ego feci uobis; beati eritis. Sed cur uestris equalibus non facitis, quod me uobis meis seruis et discipulis facere uidetis? Non de uobis omnibus dico. Ego scio quos elegerim. Dixi, inquit, uobis, beati eritis; sed non omnibus dixi. Illis dixi, qui facturi sunt ea; illis dixi, quos elegi non tantum ad apostolatum, uerum etiam ad beatitudinem  . Ad apostolatum enim et Iudas electus est. Unde et superius Dominus ait: »Nonne ego uos duodecim elegi, et unus ex uobis diabolus est?«  Sed ut adimpleatur Scriptura: Qui manducat meum panem, leuabit contra me calcaneum suum. Sic enim scriptum est: »Homo pacis mee, in quo sperabam, qui edebat  panes meos, ampliauit aduersus me supplantationem .« Amodo dico uobis, priusquam fiat; ut credatis, cum factum fuerit, quia ego sum. Ille, subauditur, de quo illa Scriptura hec dicit: Amen, amen dico uobis, qui accipit, si quem misero, me accipit, et qui me accipit, accipit eum qui me misit. Quamuis enim sit aliter Pater in Filio, et aliter Filius in apostolis; tamen, quia Christus in eis est, quicunque apostolos accipit, accipit et Christum. Cum hec dixisset iehsu, turbatus est spiritu, et protestatus est, et dixit: Amen, amen dico uobis, quia unus ex uobis tradet me. Spiritu enim turbatur, quia spiritualiter turbatur. Spiritualis enim turbatio ad pietatem et misericordiam spectat. Carnalis autem turbatio iram excitat et furorem. Spiritu igitur  turbatur iehsu, siue quia discipulus eum tradit, et tradendo perit, siue ut nos doceat quid agere debeamus, quando in magnum facinus et scelus aliquem hominem ruere uidemus  . Erat autem Iudas unus ex eis, quia carnaliter conuersabatur cum eis, quamuis mente et fide iam recessisset ab eis. Inter eos ad apostolatum electus fuerat; sed cum eis ad uitam eternam predestinatus non fuerat. Aspiciebant ergo ad inuicem discipuli hesitantes, de quo diceret. Unusquisque sibi timebat, quod in conscientia non habebat; quia eum mentiri non posse  sciebant. Erat ergo recumbens unus ex discipulis in sinu Iesu, quem diligebat iehsu. Quid est enim iste discipulus, nisi idem ipse, qui hec scribit, beatus Ioannes? Qui secundum consuetudinem sanctarum Scripturarum sic de se, quasi de alio, loquitur. Sic enim Moyses frequenter dicit: »Locutus est Dominus ad Moysen .« Et alii prophete similiter. Recumbebat autem discipulus iste in sinu, id est in pectore Iesu, et super illum fontem sapientie et scientie, de quo hec omnia haurire promeruit, que per totum hoc Euangelium tam affluenter nobis eructat  . Innuit ergo huic Simon Petrus et dicit ei: Quis est, de quo dicit? Innuit, inquit, id est secrete admonuit ut de quo diceret interrogaret. Itaque, cum recubuisset  supra pectus Iesu, dicit ei: Domine, quis est? Respondit iehsu: Ille est cui ego intinctum panem porrexero. Et cum intinxisset panem, dedit Iude Simonis Iscariotis. In eo fortasse, quod panem intinctum ei dabat, eum diabolica nigredine tinctum iam et infectum significabat. Et post buccellam tunc introiuit in illum Satanas. Introiuerat enim iam antea in eum Satanas ad tentandum, et decipiendum; sed tunc primum intrauit in eum ad possidendum. Et forsitan adhuc dubitabat, atque timebat ut Iudas resipisceret, et a perditione quiesceret. Sed postquam per buccellam designatum uidit, quasi proprium inuasit, et sue seruituti eum subiugauit. Dicit ei iehsu: Quod facis, fac citius. Non precipiendo hoc dixit, sed predicendo  , quia uidebat eius  animum pre nimio desiderio accelerandi, quod ceperat, non posse quiescere. Hoc autem nemo sciuit discumbentium, ad quid dixerit ei. Quidam enim putabant, quia loculos habebat Iudas, quod dixisset ei iehsu: Eme ea que opus sunt nobis ad diem festum, aut egenis ut 271 aliquid daret. Cum ergo accepisset buccellam, exiuit continuo. Erat autem nox. Bene quia nox erat, quoniam in noctem, et in mortem, et in tenebras ibat  . Cum ergo exisset, dicit iehsu: Nunc clarificatus est filius hominis, et Deus clarificatus est in eo. Si Deus clarificatus est in eo, et Deus clarificauit eum in semetipso, et continuo clarificauit eum. Nunc, inquit, quia filius noctis et tenebrarum recessit a discipulis meis, nunc filius hominis clarificatus  est in eis. Nunc nichil caliginis et tenebrarum sentit in eis  . Et Deus clarificatus est in eo, quia nichil tenebrarum aliquando diuinitas sensit in eo. Ipse est enim illa »lux, que in tenebris lucet, et tenebre eam non comprehenderunt .« Quamuis igitur clarificetur in aliis, in se tamen clarissimus est. In aliis enim clarificatur, dum illi clarificantur, qui eius membra sunt. Similiter autem et Deus clarificatus est in eo, quia clarum fecit eum. Et hoc est, quod ait: Si Deus clarificatus est in eo, et Deus clarificauit eum. In quo? In semetipso. Quando? Continuo. Quid est continuo? Statim ut genitus est. Ceteri enim homines prius generantur et nascuntur: deinde per penitentiam, per baptismum, per ministerium sacerdotum regenerantur et clarificantur.  Filius autem hominis non prius genitus est, quam clarificatus. Diuinitas enim humanitati coniuncta, statim in ipsa unitione, hominem illum assumptum sanctificauit, et clarificauit, et ab omni corruptela prime preuaricationis mundauit  . Dicatur ergo: Nunc filius hominis clarificatus est in discipulis suis. In quo filio hominis Deus clarificatus est continuo, ut se humanitati coniunxit, quam ipse in semetipso clarificauit et sanctificauit. Filioli, adhuc modicum uobiscum sum. Hoc autem de carnis presentia dixit, que non post multos dies celos ascendit. Queretis me, et sicut dixi Iudeis, Quo ego uado, uos non potestis uenire, et uobis dico, modo. Querebant enim discipuli uidere Iesum, et desiderio querebant, quia semper cum eo esse cupiebant.  Unde Apostolus ait: »Cupio dissolui, et esse cum Christo .« Sed non poterant tunc uenire quo ipse ibat, quamuis illuc postea ituri erant. Unde et subdidit: Et uobis dico, modo. Iudeis, inquit, absolute dixi. Quo ego uado, uos non potestis uenire  . uobis autem dico, quia modo non potestis uenire quo ego uado. Prius enim oportet uos ire, et predicare Euangelium omni creature. Mandatum nouum do uobis, ut diligatis inuicem, sicut dilexi uos. Diligere namque non est nouum mandatum; sed sic diligere, sicut ipse dilexit, nouum mandatum est  . Lex enim proximos diligere precepit; sed non pro eis mori precipit. In hoc cognoscent omnes, quia mei discipuli estis, si dilectionem  habueritis ad inuicem. Dicit ei Simon Petrus: Domine, quo uadis? Respondit ei iehsu: Quo ego uado non potes me modo sequi. Sequeris autem postea. Dicit ei Petrus: Cur non possum te sequi modo? Animam meam pro te ponam. Respondit iehsu: Animam tuam pro me pones? Amen, amen dico tibi, non cantabit gallus, donec ter me neges. Solus Marcus dicit: Non cantabit gallus. Ut igitur Euangelia conueniant, sic dicatur: Non cantabit, id est non complebit cantum, donec me ter neges. Huic autem simile esset si diceremus: Non prius cenauit iehsu, quam lauit pedes discipulorum, id est non prius cenam compleuit, etsi prius cenare cepit  .

XXXIX. [CAP. XIu.] Et ait discipulis suis: Non turbetur cor uestrum, neque formidet. Creditis in Deum, et in me credite. Ego, inquit, uado, et quo ego uado, uos non potestis uenire modo; uenietis autem postea. Sed non turbetur cor uestrum propter hec, neque formidet. Nam etsi uado, uos tamen non relinquo: »Ecce ego uobiscum sum omnibus diebus usque ad consummationem seculi .« Creditis in Deum, et in me credite. Non enim sufficit uobis credere in Patrem, nisi et in Filium credatis: »Ego enim et Pater unum sumus .« In domo Patris mei mansiones multe sunt. Ex quibus eas, que nobiliores et clariores sunt, uobis preparare et dare disposui. »uos enim estis, qui permansistis mecum in tentationibus meis .« Et ego dispono uobis, sicut disposuit  mihi Pater meus, regnum, ut edatis et bibatis 272 super mensam meam in regno meo, et sedeatis super thronos, iudicantes duodecim tribus Isrel. Si quo minus dixissem uobis, quia uado preparare uobis locum, tamen non turbari, sed letari deberetis. Si, inquit, minus in aliquo, et non tam sufficienter dixissem uobis, quia uado preparare uobis locum, ualde tamen desiderare debuistis, ut quantocius illuc irem, et in illius tante beatitudinis gloriam uos introducerem. Nunc autem, cum toties uobis id dixerim, atque promiserim, quid trepidatis? Certi igitur estote, et nolite dubitare, quia si ego abiero, et preparauero uobis locum, iterum uenio et accipiam uos ad meipsum. Cur? Ut ubi ego sum, et uos sitis. Unde et superius dixi, quia »Ubi ego sum, ibi et minister  meus erit .« Accipit enim Dominus sanctorum animas quotidie ad seipsum, angelorum ministerio, et ineffabili potentia sua. Hoc tamen tunc plenius, et abundantius faciet, quando ad iudicium ueniens, corporibus animabus coniunctis, suis  fidelibus loquetur dicens: »uenite, benedicti Patris mei, percipite regnum, quod uobis paratum est ab origine mundi .« Necesse autem fuit ut ipse prius iret, et celi ianuas aperiret, suoque introitu singulis quibusque conuenientia loca pararet. Multe enim ibi sunt mansiones; quia, ut Apostolus ait, »Stella differt a stella in claritate  .« Sequitur: Et quo ego uado, scitis, et uiam scitis. Quo enim ibat, nisi ad Patrem? sciebant autem apostoli et Patrem, et ipsum; non specie tamen, sed fide. Credendo enim sciebant, non uidendo. Qui igitur et Patrem sciebant et ipsum, sciebant utique et quo ibat, quia Patrem sciebant, et uiam ipsam sciebant, quia ipsum sciebant. Sed quia hec uerba nondum intelligebant, id ipsum quod sciebant, se scire nesciebant.  Unde et Thomas respondens ait: Domine, nescimus quo uadis: et quomodo possumus uiam scire? Quidam enim ex ipsis putabant, quod de morte diceret: sicut Petrus, qui modo superius ait: »Domine, quo uadis?«  Cui Dominus: Quo ego uado, non potes me modo sequi, sequeris autem postea. At ille: Cur, inquit, non possum te sequi modo? Animam meam pro te pono. uides igitur, quia de morte intelligebat, qui se simul cum ipso animam suam ponere dicebat. Hinc est itaque, quod ait Thomas: Nescimus quo uadis; quia adhuc ignorabat de quo itinere loqueretur, an mortis, an celi. Et Dominus continuo sua responsione eis exposuit qualiter hec uerba intelligere debuissent. Ait enim: Ego  sum uia, ueritas, et uita. Nemo uenit ad Patrem, nisi per me. Si me, inquit, scitis, et uiam scitis; quia ego sum uia. Et si me scitis, Patrem quoque scitis; quia ego et Pater unum sumus  . Si uero Patrem scitis, et quo ego uado scitis, quia ego ad Patrem uado. Ego, inquit, sum uia. Sed cur uia? Quia nemo uenit ad Patrem, nisi per me. Ego sum ueritas. Unde hoc? Quia nemo cognoscit Patrem, nisi per me. »Nemo enim nouit Patrem, nisi Filius et cui uoluerit Filius reuelare .« Nihil enim nisi ueritate cognoscitur. Ego sum uita; quia nemo uiuit, nisi per me. Si cognouissetis me, et Patrem meum utique cognouissetis. Et amodo cognoscetis eum, et uidistis eum. uultis, inquit, uenire ad Patrem? uultis eum cognoscere? Prius me cognoscite,  quem uidetis, et sic postea cognoscetis eum, quem nondum uidetis. Iam enim uidistis eum, sed non in se. uidistis autem eum, sed in me. uidistis quidem, sed mente et fide. Ipse enim loquitur in me, quia ego a meipso non loquor. Quem, dum  auditis, uidetis. Qui enim mente audit, uidet utique quod audit; quia idem sunt et uisus, et auditus in mente; et non solum isti, sed et gustus quoque, et odoratus, et tactus. Unde est illud: »Gustate et uidete ,« id est gustando uidete. Sic igitur eum uidistis, dum eum in me loquentem audistis. Et amodo cognoscetis eum, quia apud uos manebit, et in uobis erit. Dicit ei Philippus: Domine, ostende nobis Patrem, et sufficit nobis. Iste enim non mente solummodo, et fide, sed carnis etiam oculis eum uidere desiderabat. Sicut et Moyses, qui ait: »Si inueni gratiam in conspectu tuo, ostende mihi faciem tuam, ut sciam te .« Cui Dominus: »Non me, inquit, uidebit homo, et uiuet .« Dicit ei iehsu: Tanto tempore uobiscum  sum, et non cognouistis me? Philippe, qui uidet me, uidet et Patrem. Ille de exteriori uisu loquebatur: Christus autem ad interiorem, id est ad intelligentiam et mentis oculos eos prouocabat. Tanto tempore uobiscum sum, tanto tempore inter uos conuersatus sum, uobisque in doctrina, in signis, in miraculis diuinitatem et potentiam meam reuelaui, et non cognouistis me? Philippe, qui uidet me, non, sicut tu intelligis, oculis carnis, sed sicut ego dico, oculis mentis, uidet et Patrem. Non credis, quia ego in Patre et Pater in me est? Si enim hoc credis, et me et Patrem uides. Si hoc non credis, neque me, neque 273 Patrem uides. uerba que ego loquor uobis, a meipso non loquor. A quo igitur? A Patre. Ubi est? Audi ubi est. Pater autem in me manens, ipse facit  opera. Quid est, ipse facit opera? Ipse loquitur in me. Loquendo enim operatur Deus. »Ipse enim dixit, et facta sunt .« uerbis enim et non herbis sanat infirmos iehsu. Sed notandum ualde: cum ipse et Pater unum sint, ubique tamen Patrem glorificat. Si enim dixisset: Ego a meipso, secundum humanitatem non loquor, sed diuinitas in me manens ipsa facit opera, bene quidem dixisset. Hoc tamen non dixit, ut omnem ad Patrem gloriam referat. Non creditis quia ego in Patre, et Pater in me est? Alioquin propter opera ipsa credite. Si uerbis, inquit, non creditis, operibus credite. Opera enim que ego facio, ipsa manifeste ostendunt quia ego sam in Patre, et Pater in me est. Sed audite adhuc maius argumentum, et cui nemo contradicere possit.  Amen, amen dico uobis, qui credit in me, opera que  ego facio, et ipse faciet, et maiora horum faciet, quia ego ad Patrem uado. In hoc, inquit, apparet quod Dei Filius ego sum; quia non solum ego hec omnibus admiranda opera facio, uerum etiam illi qui in me credunt, similia et maiora opera facient  . Et hoc merito, quia ego ad Patrem uado, id est, quia Dei Filius sum, et ille mihi Pater est, ad quem uado. Et multum quidem conuenit ut illi talia operentur, qui credunt in Filium Dei. Sequitur: Et quodcunque petieritis in nomine meo, hoc faciam, ut glorificetur Pater in Filio. Multum enim glorificatur Pater in Filio, dum talia fiunt in nomine Filii.

XL. Si diligitis me, mandata mea seruate.In hoc enim et mundi huius potestates suos amicos atque fideles probant et cognoscunt, si eis obediunt et eorum  mandata custodiunt. Probatio igitur dilectionis exhibitio est operis  . Qui mandatum spernit, dilectionem abnegat. Sed quo fructu Deum diligimus? Qua mercede eius mandata seruamus? uis audire qua? Et ego rogabo Patrem, et alium Paracletum dabit uobis, ut maneat uobiscum in eternum. Rogat enim Filius Patrem, non secundum diuinitatem qua per omnia est equalis Patri, sed secundum humanitatem, qua minor est Patre  . Alium autem Paracletum, Spiritum sanctum appellat. Alius enim est Pater, alius Filius, alius Spiritus sanctus. Sed non est aliud Pater, aliud Filius, et aliud Spiritus sanctus. Omnes enim unum sunt, sed unus non sunt Unum enim ad essentiam spectat: unus uero ad personam et numerum refertur. Dat igitur Deus apostolis  alium Paracletum, id est alium consolatorem; Paracletus enim consolator interpretatur  , per quem Spiritum sanctum intelligimus; quoniam ille, qui eos consolari solebat, non amplius inter eos corporaliter conuersari habebat. uerumtamen, quamuis secundum humanitatem inter eos non erat, tamen secundum diuinitatem ab eis non recedebat. Unde ipse ait: Non uos deseram, neque derelinquam. Ubi enim est Spiritus sanctus, ibi est Pater et Filius. Sciendum est autem quia sicut Pater, ita et Filius dat Spiritum sanctum, quoniam a Patre Filioque procedit. Sequitur: Spiritum ueritatis, quem mundus non potest accipere, quia non uidet eum, nec scit eum. uos autem cognoscetis eum, quia apud uos manebit, et in uobis erit. uocatur enim Spiritus ueritatis  ,  quia nichil docet, nisi ueritatem. uera sunt igitur  prophetarum dicta, et quecunque a Spiritu sancto composita sunt. Hunc autem mundus non potest accipere, quia mundi huius amatores eum habere et tenere non possunt. Unde hic idem Ioannes apostolus ait: »Nolite diligere mundum neque ea que in mundo sunt. Si quis diligit mundum, non est caritas Patris in eo. Quoniam omne quod in mundo est, concupiscentia carnis est, et concupiscentia oculorum, et superbia uite, que non ex Patre, sed ex mundo est .« Si igitur in his qui mundum diligunt, caritas non est, Deus autem caritas est, quomodo in his qui mundum diligunt, Spiritus sanctus esse potest? Qui igitur caritatem habent, et spem suam non in incerto diuitiarum sed in Deum ponunt, et uirtuti operam dant, quamuis in  hoc mundo diuites sint, mundi tamen amatores non sunt. Sed cur 274 mundus non potest accipere Spiritum sanctum? Quid est accipere? Tenere utique et possidere. uenit enim multoties Spiritus sanctus etiam in aliquem iniquum, qualis fuit Balaam et Caiphas, quales et illi qui Domino in iudicio dicturi sunt: »Nonne in nomine tuo prophetauimus?«  uenit quidem, sed in eis non manet y  , sicut manet in istis quibus modo Dominus ait, ut maneat uobiscum in eternum. Nunquam enim separatur ab eis. quod in eternum manet in eis. Audiamus modo cur mundus non possit accipere Spiritum sanctum. Dicat ipse Dominus: Quia non uidet eum, nec scit eum. Quid est, non uidet eum nec scit eum, nisi quia non cognoscit, neque intelligit  dulcedinem eius, bonitatem eius, gratias eius, misericordiam et pietatem eius, et cetera que illius sunt? Hinc est enim quod Apostolus ait: »Animalis homo non percipit ea que sunt Spiritus Dei .« uos autem cognoscetis quia apud uos manebit, et in uobis erit. Illi eum cognoscunt, qui cum eo manent, et eius uoluntatem faciunt. Non relinquam uos orphanos. ueniam ad uos. Orphani sunt qui patrem non habent. Non sunt orphani Christiani, quia Christus resurrexit. Adhuc modicum, et mundus me iam non uidet. Non enim iniquis hominibus et mundi huius amatoribus, sed solis apostolis aliisque fidelibus post resurrectionem suam Saluatorem nostrum apparuisse legimus. De quibus subditur: uos autem  uidebitis me, quia ego uiuo, et uos uiuetis. Neque enim conueniens erat ut Christus a mortuis resurgens, factusque iam eternus et immortalis, iniquis hominibus Deo mortuis, et a uita que Christus est, separatis se manifestaret. Manifestauit autem se discipulis suis, ut uiuus a uiuentibus uideretur. In illo die uos cognoscetis quia ego sum in Patre meo, et uos in me, et ego in uobis. In quo die? In illo in quo ego mittam uobis Spiritum ueritatis, ut maneat uobiscum in eternum. Ipse enim eos docuit, ipse eis fidei mysteria  reuelauit. Unde ipse Dominus ait: »Cum autem uenerit ille Spiritus ueritatis. docebit uos omnem ueritatem .« Est autem Filius in Patre, quia unum idemque est cum Patre. Sumus et nos in Christo, quia membra eius. Est ipse in nobis, quia uita nostra. Illa igitur anima mortua est. et Deum uidere non potest, que hanc uitam non habet. Qui habet mandata mea et seruat ea, ipse est qui diligit me. Quo fructu? Qui autem diligit me. diligetur a Patre meo. Quid inde? Et ego diligam eum. Qua utilitate? Et manifestabo ei meipsum. Si ergo non sufficit tibi ut diligaris a Patre, si non sufficit tibi ut te Filius diligat, sufficiat tibi quod ille, qui sapientia est, qui ueritas est, qui iustitia est, manifestabit seipsum tibi. In his enim omnis anime beatitudo  consistit. Hoc solum desiderabat Moyses, cum Domino diceret: »Si inueni gratiam in oculis tuis, ostende mihi faciem tuam, ut uideam te .« Beatus igitur ille. cui ille manifestabitur, quo manifestato, nichil deerit ad beatitudinem. »Scimus enim quia, cum apparuerit et reuelabitur nobis, similes ei erimus, quia uidebimus eum sicuti est .« Sed cui non sufficit ut sit similis Filio Dei? Similis autem eius est, qui eum uidet sicuti est. Sufficiat igitur nobis hoc, quod seipsum manifestabit nobis. Dicit ei Iudas, non ille Iscariotes: Domine, quid factum est, quia nobis manifestaturus es teipsum, et non mundo? Respondit iehsu et dixit ei:

XLI. Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus. Qui non diligit me, sermonem meum non seruat. Hec enim respondit Dominus cuidam discipulo interroganti cur suis tantum discipulis et fidelibus, et non uniuerso mundo se manifestaret. Magna questio, magneque questionis nobilissima solutio. Ideo, inquit. mundo, id est mundi amatoribus, me non manifesto, quia me non diligunt. Quod ex eo quidem apertissime probatur, quia sermonem meum non seruant. Mei autem discipuli et fideles, quia diligunt me, et quia mandata mea custodiunt, digni sunt, quibus meipsum manifestare debeam, ut cognita sapientia sint sapientes, cognita iustitia sint iusti, cognita ueritate sint ueraces,  et uita cognita in eternum uiuant. Hec enim omnia Christus est. Omnia hec manifestantur in Christo. Et non solum hec, inquit, habebit ille qui diligit me, sed et Pater meus diliget eum. Quanta dilectione! uis audire quanta? Et ad eum ueniemus, et non tantum ueniemus, sed et mansionem quoque apud eam faciemus. In illis enim mansionem Dominus facit, in quibus ueniens manet, et a quibus, postquam uenit, non recedit. uenit enim Dominus in eos, sed mansionem non facit in  eis qui ad tempus credunt, et 275 in tempore tentationis recedunt. Sequitur: Et sermo, quem audistis, non est meus, sed eius qui misit me Patris. In hoc enim apertissime monstrat, omnia hec uerba, que discipulis audientibus locutus est, non humanitatis, sed diuinitatis esse. Et eius igitur erat sermo iste secundum diuinitatem, et eius non erat secundum humanitatem  . Potest autem et altius intelligi, ut sic dicatur: Et sermo quem audistis, non est meus, sed eius qui misit me, Patris: id est, ego non sum a meipso, sed a Patre, qui misit me, cuius utique uerbum, et sermo, et sapientia ego sum  . Me igitur loquente, quid audistis, nisi uerbum Patris, quod in principio erat uerbum, et sermonem, et sapientiam Patris? uerbum  autem, sermo et sapientia non a se, sed ab alio sunt. Sermo igitur, quem audistis, non est meus, quia ego non sum a meipso. Hec locutus sum uobis apud uos manens. Hec, inquit, omnia uerba locutus sum ego uerbum. Mea igitur sunt hec uerba; sed ego non sum meum uerbum. Cuius ergo? Illius, de quo dicitur: »uerbo Domini celi firmati sunt, et spiritu oris eius omnis uirtus eorum .« Paracletus autem Spiritus sanctus, quem mittet Pater in nomine meo, ille uos docebit omnia et suggeret uobis omnia, quecunque dixero uobis. Doletis, inquit, quia non semper uobiscum corporaliter maneo, et quia hec uerba, meeque carnis presentiam subtraho uobis; sed nolite contristari, quia mea uice, et in meo nomine magnus consolator, et  doctor sapientissimus dabitur uobis. Ille uos consolabitur. Ille uos docebit. Ille uobis omnia suggeret, et ministrabit quecunque dixero uobis. Pacem relinquo uobis, pacem meam do uobis. Sed non quomodo mundus dat, ego do uobis. Mundus enim non dat pacem, nisi his, a quibus accipit pacem. Sed quid dicit Apostolus? »Si fieri potest, quod ex uobis est, cum omnibus hominibus pacem habentes ;« et Psalmista: »Cum his, qui oderunt pacem, eram pacificus: cum loquebar illis, impugnabant me gratis .« Et talem quidem pacem dedit iehsu discipulis suis, dicens eis: »Diligite inimicos uestros, benefacite his qui oderunt uos « Hanc autem pacem debemus habere cum malis, non ut eis in malitia consentiamus, sed ut  ab iniquitate eos ad iustitie uiam trahamus. Inde est enim quod Dominus ait: »Nolite putare, quia pacem ueni mittere in terram: non ueni pacem mittere, sed gladium .« Non turbetur cor uestrum, neque formidet: audistis, quia ego  dixi uobis: uado et uenio ad uos. Non turbetur, inquit, cor uestrum de morte mea, neque formidet de absentia mea. Estote semper memores, quia ego dixi uobis: uado, et uenio ad uos. Non dixi solummodo, uado, sed uado, et uenio. Sicut igitur turbamini quia dixi, uado, ita confortamini, quia dixi, uenio. Ad Patrem uado, sed uos non relinquo. Maior est diuinitas, que uobiscum remanet quam humanitas, que celos ascendet. Iam enim et illius imbecillitatem, et huius potentiam cognouistis. uadit igitur Christus ad Patrem per humanitatem, qui ubique est per diuinitatem  . Quomodo ergo uenit? Ipse enim utrumque dicit et uado, et uenio. uenit enim, et inuisibiliter uenit, prebendo auxilium, dando solatium, corroborando fidem, et confirmando  caritatem. Sic enim Dominus ad Apostolum uenerat, qui ait: »An experimentum queritis eius, qui in me loquitur Christus?«  Hoc autem modo, non Filius, sed Pater quoque uadit et uenit. Unde et modo superius: Ad eum ueniemus, et mansionem apud eum faciemus.--- Si diligeretis me, gauderetis utique, quia ego ad Patrem uado, quia Pater maior me est. Diligebant enim eum apostoli, sed nondum spirituali perfectoque amore, dum solum carnis presentiam se amittere dolebant. Hoc enim non fecit Ioannes Baptista, neque corporaliter eum eo conuersatus est, quem secundum diuinitatem apud se semper habebat, semperque mentis oculis inspiciebat. Si diligeretis me, inquit, sicut me diligere debetis, et  sicut post aduentum Spiritus sancti me diligetis; unde uos modo doletis, inde utique gauderetis. Doletis igitur, quia ad Patrem uado, quia portas paradisi aperio, quia celi ianuas pando, quia uite semitam uobis ostendo, et Spiritum Paracletum 276 uobis mando? »Nisi enim ego abiero, Paracletus non ueniet ad uos. Si autem abiero, mittam eum ad uos .« uado igitur ad Patrem, quia Pater maior me est, id est, secundum hoc uado ad Patrem, secundum quod maior est pater. Aequalis est enim Patri secundum diuinitatem, minor uero secundum humanitatem. Et nunc dixi uobis, priusquam fiat: ut cum factum fuerit, credatis. Quod credatis? Quecunque uobis dixi, et credere iussi. Iam non multa loquar uobiscum.  Cur? uultis audire cur? quia iam passioni appropinquo. Iam cum satellitibus suis princeps huius mundi ad predam occurrit. Et hoc est, quod ait: uenit enim princeps mundi huius, et in me non habet quidquam. uenit aduersus me, seuit, et  fremit contra me, sed nichil habet in me. »Potestatem enim habeo ponendi animam meam, et iterum sumendi eam. Nemo tollit eam a me, sed ego pono eam a meipso .« Considera modo, quid in aliorum exitu facit, qui contra ipsum mundi Saluatorem et Dominum uenire presumpsit. Sed cur princeps mundi dicitur diabolus? Cur huius? Non enim sine causa dictum est huius. Aliquid enim determinatur, dum dicitur huius. Non enim diceretur princeps mundi huius, si totius mundi princeps esset. Est igitur princeps mundi huius, huius nequam et presentis, et Christum occidere cupientis  . Est denique princeps mundi huius, id est omnium illorum qui non habent curam alterius, nisi seculi huius. Et quasi aliquis  diceret: Si princeps mundi huius non habet quidquam  in te, et si nichil potest aduersum te, cur te non defendis? Cur te occidi permittis? Ait: Sed ut cognoscat mundus, quia diligo Patrem, et sicut mandatum dedit mihi Pater, sic facio. Amodo, inquit, est non impotentia, non ex defectu, sed obedientia. Poteram me defendere, si uoluissem. Sed ut cognoscat mundus, quia diligo Patrem, et cognoscendo, me imitetur, »factus« sum »obediens« Patri »usque ad mortem .« Et sicut mandatum dedit mihi Pater, sic facio, id est, sicut uoluit Pater, ita facio. Ipsum enim uoluisse, mandasse fuit, quoniam una eademque uoluntas est in utroque. Surgite; eamus hinc. Non est hic locus nostre habitationis. Celum attendite, quia inde originem habetis.



PARS TERTIA


277 XLII. [CAP. Xu.] Ego sum uitis uera, et Pater meus agricola est.Omnem palmitem in me non ferentem fructum tollet eum; et omnem, qui fert fructum, purgabit eum, ut fructum plus afferat. Ecce uitis uocatur Christus, et uitis uera. Sed cur uitis, et cur uera? uitis enim uocatur, quia uinum fecit. Omnia enim hec Euangeliorum uerba uinum sunt, et non qualecunque, sed optimum uinum, non de alia, nisi de hac uite uindemiatum et expressum. Inde est enim, quod in sue predicationis initio aquas Dominus conuertit in uinum, quatenus noua uitis nouum uinum funderet, quo illas nuptias et architriclinum inebriaret. Dicitur autem uitis uera. Fortasse ad illius uitis distinctionem, que et pro  uuis labruscas, et pro uino dedit acetum  . Huius uinum dulce, semperque suaue. Huius uerba semper uera, et nullius falsitatis admistione corrupta. Dicat ergo: Ego sum uitis uera, et Pater meus agricola est. Sed quid facit iste agricola? uis audire quid? Omnem palmitem in me non ferentem fructum, tollet eum; et omnem, qui fert fructum, purgabit eum, ut fructum plus afferat. Quot sunt Christiani, tot sunt et palmites huius uitis. Alii quidem boni, alii autem mali; et boni quidem fructiferi; mali autem infructuosi. Tolluntur infructuosi, et incenduntur; fructiferi uero purgantur, et gladio spiritus amputantur, ut fructum plus afferant. Gladius spiritus, est uerbum Dei, et iste sermo sancti  Euangelii. De quo et subditur; Iam uos mundi estis propter sermonem quem locutus sum uobis. Audis igitur, quia sermo Dei gladius est et ferramentum quo ab omni nociua superfluitate isti et mundati et purgati sunt. Primi enim palmites huius uitis fuerunt apostoli. Quibus modo Dominus ait: Manete in me et ego in uobis. Et cur maneant, reddit causam. Sicut palmes non potest ferre fructum a semetipso, nisi manserit in uite, sic nec uos, nisi in me manseritis. Ego sum uitis et uos palmites. Ipse Dominus exponit qualiter eius uerba intelligere debeamus. Siccatur enim palmes, si separetur a uite, quoniam humorem totamque uitam habet in uite. Ita et Christianus, si a Christo separetur, moritur, quia  separatur a uita. Qui manet in me, et ego in eo, hic affert fructum multum. Ille, inquit, affert fructum multum, qui manet in me, et quasi membrum meum mihi adheret, et in quo ego maneo, qui sapientia sum et ueritas, et uita. Ideo enim apostoli tantum fructum de sue predicationis semine Domino attulerunt, quia ab eius fide et dilectione nullatenus separari potuerunt. Insuper et ipse Dominus in eis erat, qui eorum semini incrementum dabat. Nam, ut Apostolus ait, »Neque qui plantat est aliquid, neque qui rigat, sed qui incrementum dat, Deus .« Unde et subditur: Quia sine me nichil potestis facere. Et si quis in me non manserit, mittetur foras, sicut palmes, et arescet, et colligent  eum, et in ignem mittent et ardet. Qui enim in Christi fide non manet, de Ecclesia et sanctorum collegio foras eiicitur, arescit et moritur, et a malignis spiritibus rapitur, in ignem eternum et inexstinguibilem mittitur, et ibi sine fine cruciatur, et ardet. Si manseritis in me, et uerba mea in uobis manserint, quodcunque uolueritis, petetis, et fiet uobis. Magna promissio, magnum et incomparabile donum! Qui manet in Christo, et in quibus manent uerba Christi, petant quod uolunt, et fiet eis. Si enim male uoluerint et male petierint, iam nec ipsi manent in Christo, nec in ipsis manent uerba Christi  . Recordentur igitur uerborum Christi; imo non recordentur, sed firmiter teneant, semperque in memoria habeant, et sic petant, sicut uerba  Christi petere docent. Querant igitur regnum Dei, et iustitiam eius, et omnia adiicientur eis . Petant in fide nichil hesitantes, et ea petant, que ad salutem pertinent, et que Dei dispositioni et uerbis euangelicis non sint contraria. Sed hec specialiter dicuntur apostolis quorum sanctas petitiones semper et ubique Dominus exaudiuit. Rogauit enim Apostolus Dominum, et ter rogauit, seque bene a Domino exauditum 278 intellexit, postquam se contra seipsum petisse cognouit. Exauditur enim homo, si fiat, quod uult. Factum est autem quod Apostolus uoluit, quia, postquam suam petitionem contra seipsum esse cognouit, iam exaudiri noluit. Unde et ait: »Libenter igitur gloriabor in infirmitatibus meis, ut inhabitet in me uirtus  Christi .« Nam neque hic simpliciter dicitur, quodcunque petetis, sed quodcunque uolueritis, et petetis, fiet uobis. In hoc clarificatus est Pater meus, ut fructum plurimum afferatis, et efficiamini mei discipuli. In hoc, inquit, et propter hoc, me reuelante et docente, Pater meus manifestatus et clarificatus est in uobis, ut uos quoque eum ubique predicando et clarificando, fructum plurimum afferatis, et multas gentes ad eum conuertatis, et efficiamini mei discipuli, me imitando non solum uita et doctrina, uerum etiam miraculorum operatione. Sicut dilexit me Pater, et ego dilexi uos. Manete in dilectione mea. Multum enim debet diligere, qui multum diligitur. Si precepta mea seruaueritis, manebitis in dilectione mea, sicut  et ego Patris mei precepta seruaui, et maneo in eius dilectione. Hec locutus sum uobis, ut gaudium meum in uobis sit, et gaudium uestrum impleatur. In illis est gaudium Christi, qui tale gaudium habentk, quale habet Christus; siue etiam de quorum sancta conuersatione gaudet Christus.

XLIII. Hoc est preceptum meum, ut diligatis inuicem, sicut dilexi uos.Multa sunt precepta Domini, sed omnia in hoc uno precepto concluduntur. Unde Apostolus ait, Quia »plenitudo legis est dilectio  .« Dilectio utique, qua et Deum et proximum diligamus. »In his enim duobus preceptis uniuersa lex pendet, et prophete .« Sed hec ideo unum sunt, quia quicunque diligit Deum, diligit et proximum secundum illud: »Qui enim non diligit fratrem suum, quem uidet, Deum, quem non uidet, quomodo potest diligere? et hoc mandatum habemus a Deo, ut qui diligit Deum, diligat et fratrem suum ;« similiter autem, qui proximum diligit, et Deum diligit, si tamen uera dilectione eum diligat. Non est enim uera dilectio, que temporales utilitates attendit, et non ad eterne beatitudinis gloriam tendit. Si enim pro talibus utilitatibus diligas fratrem tuum, sic diligis eum, sicut equum tuum et asinum  tuum. In his enim simul cum ipsis utilitatibus deficit amor. At uero caritas nunquam deficit. Unde scriptum est: »Aque multe non potuerunt exstinguere caritatem, nec flumina obruent eam. Quia fortis est, ut mors, dilectio, dura sicut infernus emulatio .« De qua emulatione Apostolus ait: »Aemulor enim uos Dei emulatione .« uera igitur dilectione proximum diligit, qui non carnis affectione, nec terreno commodo eum diligit, sed propter Deum, et precepta Dei. Talem enim dilectionem se habere Dominus ostendebat, cum diceret: »Que est mater mea, et qui sunt fratres mei? Quicunque fecerit uoluntatem Patris mei, qui in celis est, ipse mea mater, et soror, et frater est « Diligo,  inquit, matrem meam et fratres meos, non quia mater mea est, et fratres mei; sed quia faciunt uoluntatem Patris mei. Apparet igitur, quod quicunque diligit proximum, diligit et Deum, siquidem proximum diligit propter Deum. Similiter autem et qui Deum diligit, proximum diligit, quoniam, qui Deum diligit, preceptum eius custodit. Et hoc est preceptum eius, ut nos inuicem diligamus, sicut ipse dilexit nos. Quomodo ipse dilexit nos? Plena et perfecta dilectione. Maiorem enim hac dilectionem nemo habet, quam ut animam suam ponat quis pro amicis suis. Hanc autem ditectionem erga nos habuit iehsu. Hanc igitur et nos habeamus. uos amici mei estis, sic tamen si feceritis, que ego precipio uobis.  Non sunt igitur eius amici, qui eius precepta non custodiunt. Iam non dicam uos seruos. Cur? Quia seruus nescit quid faciat dominus eius. Quid igitur? uos autem dixi amicos. Et hoc cur? Quia omnia, quecunque audiui a Patre meo, nota feci uobis. Merito eis mutat nomina, quibus mutat officia. Non quia serui esse desierint, sed quod magis familiares esse ceperint. Iam non solum ad laborem mittuntur, ut serui; sed ad secreta consilia uocantur, ut amici. Quecunque enim audiuit a Patre suo: nota fecit eis; illo tamen tempore notificanda eis, et  necessaria eis. Unde et in sequentibus ait: »Adhuc multa habeo uobis dicere; sed non potestis portare modo. Cum autem uenerit ille Spiritus ueritatis, docebit uos omnem ueritatem .« Sic enim multa determinanda sunt, que uniuersaliter dici uidentur. Quale est illud: »Cum exaltatus fuero a terris, omnia traham ad meipsum .« Itemque: »Predicate Euangelium omni creature .« Et Apostolus de caritate: »Omnia credit, omnia sperat, omnia sustinet .« Et multa his similia. Nam et id, quod modo diximus, »Docebit uos omnem ueritatem,« similiter determinandum est: alioquin uerum non esset quod Apostolus ait: »Nunc cognosco ex parte, tunc autem cognoscam, sicut et cognitus sum .«  Nemo enim in hac uita cognoscit omnem ueritatem. Dicat ergo iehsu discipulis suis: Quecunque audiui a Patre meo, nota feci uobis. Hoc tempore, subauditur, necessaria uobis, et reuelanda uobis. Non enim sunt modo omnia dicenda uobis; quia non est 279 uestrum nosse tempora et momenta que Pater posuit in sua potestate  . Non uos me elegistis, sed ego elegi uos, et posui uos, ut eatis et fructum afferatis, et fructus uester maneat. Quid est igitur quod in Canticis canticorum Ecclesia dicit: »Dilectus meus candidus et rubicundus, electus ex millibus ,« si ipsi eum non elegerunt?« Quid est etiam quod Psalmista ait. »Et cum electo electus eris?«  Elegit igitur Dominus discipulos suos, elegerunt et discipuli Dominum. Sed  ipse prius elegit eos, et ipsi postea elegerunt eum. Quod illi utique non fecissent, nisi ipse prius eos elegisset. Et ipse quidem elegit eos, ut eius discipuli essent. Ipsi uero elegerunt eum, ut eorum Dominus esset. Ego, inquit, elegi uos. Ad quid? Ut eatis in uniuersum mundum, et predicetis Euangelium omni creature. Et fructum afferatis. Iste fructus, omnium fidelium multitudo intelligitur. De quo bene subditur: Et fructus uester maneat. Hoc est enim quod alibi ait: »Qui credit in me, non morietur in eternum .« Et: »Quodcunque petieritis Patrem in nomine meo, dabit uobis .« Quod Dominus promisit futurum, nos uidemus esse completum. Scimus enim apostolos in nomine Iesu Christi cecos illuminasse, paralyticos curasse, leprosos  mundasse, mortuos suscitasse, et alia omnia suscepisse, pro quibus Patrem deprecati sunt in nomine Filii. Apostolus tamen dicit: »Ne magnitudo reuelationum extollat me, datus est mihi stimulus carnis mee, angelus Satane, ut me colaphizet. Propter quod ter Dominum rogaui ut discederet a me, et dixit mihi: Sufficit tibi gratia mea. Nam uirtus in infirmitate perficitur .«  Ac si diceret: Aduersum te rogas tibi; contraria postulas; uirtutis lorica exspoliari petis. Et mox Apostolus, cognita ratione, letus ualde, quod exauditus non fuerat, ait: »Libenter igitur gloriabor in infirmitatibus meis, ut inhabitet in me uirtus Christi .« Bene igitur exauditus est, qui inde letatur quod exauditus non est  .

XLIu. Hec mando uobis, ut diligatis inuicem.Magna est. uirtus caritatis, que toties discipulis a Domino commendatur. Qui hoc unum mandatum custodit, legem et prophetas adimplet. De hoc enim per prophetam dicitur; quia »uerbum breuiatum faciet Deus super terram .« Si uos mundus odit, scitote quia me priorem uobis odio habuit. Nolite, inquit, mirari, si mundus uos  odio habuit. Nolite mirari si mundi amatores uos persequuntur et perdere nituntur. Sed potius scitote et memores estote quia me priorem uobis, quia me omnium maiorem et Dominum non solum odio habuerunt, uerum etiam occiderunt. Si de mundo fuissetis, mundus quod suum erat diligeret. Quomodo enim de mundo non sunt, qui de hominibus nati sunt et de terra facti sunt?  Fuerunt utique de mundo; sed iam tunc non erant de mundo, quia nullum amorem habebant in gloria et uoluptatibus mundi. Unde et subditur: Quia uero de mundo non estis, sed ego elegi uos de mundo, propterea odit uos mundus. Non enim dixit, quia de mundo non fuistis; sed potius quia de mundo non estis; quoniam, etsi tunc de mundi huius amatoribus non erant, de mundo  tamen assumpti et electi erant. Et idcirco mundus, id est mundi amatores, eos non diligebant, quia sibi operibusque suis contrarios esse uidebant. Unde et de Saluatore nostro dicebant: »uenite, interficiamus iustum, quoniam contrarius est operibus nostris .« Mementote sermonis mei, quem ego dixi uobis: Non est seruus maior domino suo. Hoc autem ad quid dixerit audiamus. Si me, inquit, persecuti sunt, et uos persequentur. Si sermonem meum seruauerunt, et uestrum seruabunt. Nec in uobis fieri dubitetis, quod in me fieri uidetis. Sed hec omnia facient uobis, non propter uos, sed propter nomen meum, quod predicabitur a uobis. Et hoc ideo, quia nesciunt eum qui misit me. Si enim scirent Patrem,  sciren et Filium, cuius est Pater. Sed cur nesciunt? Quia scire nolunt? Scire autem, credere est. uenit ad eos, locutus est eis, Scripturas aperuit, ueritatem reuelauit, signa multa et inaudita miracula fecit. Ei tamen credere noluerunt. Nulla igitur eis est excusatio. Et hoc est quod ait: Si non uenissem et locutus eis fuissem, peccatum non haberent; nunc autem excusationem non habent de peccato suo. Quid est hoc: Si non uenisset, peccatum non haberent? Ergo  non habebant Iudei peccatum, priusquam ueniret ille qui uenit tollere peccata? Habebant quidem peccata; hoc tamen peccatum non habuissent, si Christus non uenisset. Non enim de omni peccato hoc debet intelligi, sed de peccato 280 infidelitatis, quod Christo credere noluerunt, quod eum oderunt et occiderunt. Unde et subditur: Qui me odit, et Patrem meum odit. Non parum igitur et leue uideatur eis quod me oderunt, qui simul meeum et Patrem oderunt. Ego enim et Pater unum sumus. Si opera non fecissem in eis, que nemo alius fecit, peccatum non haberent. Hoc enim solum Iudeis sufficere debuit, quod et Dei Filium se esse dicebat, et tanta miracula faciebat. Que utique facere non posset, si mentiretur. Nunc autem et uiderunt, et  oderunt, et me, et Patrem meum. Sed hoc totum factum est ut adimpleatur sermo qui in lege eorum scriptus est : Quia odio habuerunt me gratis. Sed dicit aliquis: Quid igitur ad eos, si ideo hoc Iudei fecerunt, ut sermo legis adimpleretur? Multum quidem. Eorum enim iniquitas fuit causa, ut hoc de eis Propheta prediceret. Quod si ille non predixisset, tamen nichilominus euenisset. Quamuis igitur quod ille predixit, non euenire non potuit, non tamen propheticus sermo, sed eorum iniquitas huius tanti mali causa fuit  .

XLu. Cum autem uenerit Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me.Et uos testimonium perhibebitis, quia ab initio mecum estis.  Semper Saluator noster tristibus miscet leta, ut discipulorum corda merentia consoletur. Cum, inquit, uenerit Paracletus, qui consolator interpretatur, ille testimonium perhibebit de me. Ille et uos, et alios multos perfectissime intelligere faciet, quia et qualis ego sim. Ipse enim in uobis loquitur, et per uos. Cum igitur steteritis »ante reges et presides, nolite cogitare quomodo aut quid loquamini. Dabitur enim uobis in illa hora quid loquamini. Non enim uos estis qui loquimini, sed Spiritus Patris uestri, qui loquitur in uobis .« Et ipse quidem testimonium perhibebit de me, eiusque uirtute et inspiratione innumerabilis multitudo hominum conuertetur ad me. Et non solum ipse, sed uos quoque testimonium mihi perhibebitis, quia ab initio mecum  estis. Multa  iam scitis que ab initio a me audistis, quoniam extunc mecum fuistis, in quibus mihi testimonium perhibebitis. Non enim habebant necessarium iterum discere que ab ipsa Sapientia didicerant, et memorie iam commendauerant. Una enim, eademque doctrina est et Patris, et Filii, et Spiritus sancti. Et quamuis quedam personaliter  agere uideatur, una tamen omnium trium est operatio. Quos igitur docet Filius, docet et Pater et Spiritus sanctus. Sic et in aliis. Unum enim sunt, simul ubique et inseparabiles. Paucis autem uerbis hoc in loco Spiritus sanctus et a se uenire, et a Patre Filioque procedere ostenditur. In eo enim quod dicitur, cum uenerit, a seipso uenire ostenditur. In eo uero quod Dominus ait, quem ego mittam uobis a Patre, ab utroque procedere monstratur  . Quid est enim, quem ego mittam uobis a Patre, nisi quem Pater, et ego mittam uobis? Ab utroque enim mittitur, quia ab utroque procedit. Sed quia Pater a nullo, Filius a Patre, Spiritus sanctus a Patre et Filio; ideo Dominus ait: Qui a Patre procedit. Et tale est ac si diceret: Ab illo procedit Spiritus sanctus,  a quo et ego exiui, et ueni in mundum. Multa enim, ut in hoc libro apparet, habet Filius cum Patre communia, que tamen non ad se, sed ad Patrem honorandum refert. Quomodo autem et quando Spiritus sanctus super Christi discipulos uenerit, Lucas euangelista in Actibus apostolorum plenissime narrat. Ait enim: »Cum complerentur dies Pentecostes, erant omnes discipuli pariter in eodem loco, et factus est repente de celo sonus, tanquam aduenientis spiritus uehementis, et repleuit totam domum ubi erant sedentes. Et apparuerunt illis dispertite lingue tanquam ignis, seditque supra singulos eorum« Spiritus sanctus. »Et repleti sunt omnes Spiritu sancto, et ceperunt loqui uariis linquis, prout Spiritus sanctus dabat eloqui illis .« Et  merito quidem die quinquagesimo uenit Spiritus sanctus, quia ipse est remissio omnium peccatorum. Annus enim quinquagesimus, qui hunc diem significabat, Iubileus uocatur, id est annus remissionis: in quo et seruis dabatur libertas et omnis hereditas ad proprios dominos reuertebatur. Quod quidem tunc completum est, quando Ecclesie duces in Spiritu sancto baptizati, et ab omni uitiorum seruitute liberati sunt  . Unde ipse Dominus ait: Quia »Ioannes baptizauit quidem aqua, uos autem baptizabimini in Spiritu sancto non post multos hos dies .«---»Nisi« enim »quis renatus fuerit ex aqua et Spiritu sancto, non intrabit in regnum Dei .« Hac igitur die et herereditas 281 et libertas reddita est nobis; quia  ille, sine quo hereditas et libertas haberi non potest, datus est nobis. Hereditas nostra, regnum Dei est: in quod non intratur, nisi per aquam et Spiritum sanctum. Hac itaque die genus humanum uenit ad iubileum. Hac die uenit ad annum libertatis et remissionis. Hoc anno ceperunt apostoli clangere tuba, et loqui, et predicare omnibus linguis.  Has enim tubas ille tube significabant, quibus tunc, incipiente iubileo, tota illa terra ad festiuitatem parabatur. Apparuit autem in igne Spiritus sanctus, ut manifestissime intelligamus, quia eius presentia mentis oculi illuminantur, peccata uruntur, et corda fidelium igne caritatis accenduntur. Sed quia ignis iste linguarum speciem habebat, ipsum qui in Sanctis loquitur. se esse ostendebat, et linguis quodammodo linguas tangebat, et sic ad loquendum apostolos instruebat. Sequitur [CAP. XuI.]: Hec locutus sum uobis, ut non scandalizemini. Unde? uultis audire unde? Absque synagogis facient uos, et quasi iniquos, et contra legem facientes a se repellent, et a synagogis eiicient. uos autem uerborum meorum memores, non scandalizemini,  sed patienter et fiducialiter omnia sustinete. Dixi, uobis, quia absque synagogis facient uos. Ecce plus dico: uenit hora, ut omnis, qui interficit uos, arbitretur obsequium se prestare Deo. Totus contra uos mundus coniurabit. Totus exercitus Satane contra uos armabitur. Hinc Iudei, inde gentiles: isti propter legis obseruationem, illi propter deorum religionem. Et in tantum omnes abominabuntur uos, ut magnum se arbitretur obsequium prestare Deo, quicunque interfecerit uos. Et hec facient uobis, quia non nouerunt Patrem, neque me. Si enim Patrem, et Filium cognouissent, se errasse utique intellexissent, et sic errorem reliquissent, et ad fidem uenissent. Sed hec locutus sum uobis, ut, cum uenerit hora eorum, reminiscamini, quia ego dixi uobis.  Cur reminiscamini? Ut in ipsis tribulationibus, et angustiis constantius firmiusque pugnetis, cum me omnia prescisse et predixisse cognoscetis. Hec autem uobis ab initio non dixi, quia uobiscum eram. Si enim semper cum eis corporaliter esset, hac tali consolatione eos premunire necessarium non esset. Unde et subditur:

XLuI. At nunc uado ad eum qui misit me, et nemo ex uobis interrogat me: Quo uadis?Dixerat superius beatus Petrus: »Domine, quo uadis? « Sed iam nunc eius sermonibus omnes edocti et instructi, nemo eum interrogat quo uadit; quoniam certissime sciunt quia ad Patrem uadit. Ut quid enim interrogarent quod sciebant, et unde  non dubitabant? Sed quia hec locutus sum uobis, tristitia impleuit cor uestrum. uidebat enim eos contristatos de recessu suo, quem modo audierunt et cognouerunt in sermone suo. Quis enim non doleret, a tali, tam bono, tam dulci, tamque suaui Domino separari? Sed ego ueritatem dico uobis: Expedit uobis, ut ego uadam. Quid enim ueritas nisi ueritatem dicere potest? Dicit igitur hoc, non tantum sermonem suum confirmando, quantum illorum corda consolando. Si enim non abiero, Paracletus non ueniet ad uos: si autem abiero, mittam eum ad uos. Quamuis enim et ibi, et ubique Spiritus Paracletus erat, siquidem »Spiritus Domini repleuit orbem terrarum ;« aliter tamen uenturus erat. Sic enim ante tempora predestinatum fuerat,  ut prius Dei Filius de uirgine nasceretur, moreretur, resurgeret, celos ascenderet, et sic tandem Spiritum sanctum consolandis discipulis mitteret. Sic erat dispositum, sic prefinitum, et aliter euenire non poterat  . Et cum uenerit ille, arguet mundum de peccato, et de iustitia, et de iudicio. Hoc autem exponit: De peccato quidem, quia non credunt in me. De iustitia uero, quia ad Patrem uado, et iam non uidebitis me. De iudicio autem, quia princeps huius mundi iam iudicatus est. Ecce tria posuit, in quibus Spiritus sanctus mundum redarguit. De quibus ipse quoque Dei Filius eum prius redarguerat. Tale est igitur, ac si diceret: Ego quidem ad Patrem uado; sed Spiritum uobis Paracletum mitto, qui mea uice uos  doceat, confirmet, et corroboret; qui in uobis, et per uos arguat mundum de peccato, et de iustitia, et de iudicio. De peccato quidem infidelitatis  quia non credunt in me. Et quia non credunt 282 in me, iustitiam non operantur. Et ideo arguet eos Spiritus sanctus etiam de iustitia  . Sed cur ipse uice mea, et non ego per meipsum? Quia ego ad Patrem uado, et iam non uidebitis me. Ipse enim hanc redargutionem facere non poterat, nisi quia secundum carnem celos ascendebat, et quia corporaliter in hoc mundo ulterius non manebat. Et non solum de peccato, et de iustitia, uerum etiam de iudicio arguet mundum Spiritus sanctus. De quo iudicio? De illo quidem, de quo superius ait:  »Nunc iudicium est mundi. Nunc princeps huius mundi eiicietur foras .« Unde et bene hic dicitur: De iudicio quidem, quia princeps mundi huius iam iudicatus est, id est foras eiectus est  . De tali namque iudicio ait Psalmista: Iudica, Domine, iudicium meum, et causam meam. Itemque: »Iudica iudicium meum, et redime me .« Quid igitur iudicium mundi, nisi redemptio mundi? Quid est iudicium mundi, nisi iudicium, in quo iudicatur, damnatur, et de cordibus fidelium eiicitur princeps mundi? De hoc igitur iudicio arguitur mundus; quia tanti beneficii ingratus adhuc sequitur principem mundi. Arguitur ergo mundus de peccato, qui in Christum credere noluit. Arguitur et de iustitia, quam, eo docente,  audiuit, et seruare noluit. Arguitur et de iudicio, quo princeps mundi est damnatus. et mundus ipse liberatus; sed tanti beneficii ingratus nondum Christum sequitur sue salutis auctorem, sed potius diabolum deceptorem. Adhuc multa habeo uobis dicere, sed non potestis portare modo. Cum autem uenerit ille Spiritus ueritatis, docebit uos omnem ueritatem. Multa, inquit, iam dixi uobis. Multa adhuc habeo uobis dicere, que ideo non potestis portare modo, quia illam tantam mei Spiritus plenitudinem nondum uobis infundere uolo. Cur? Ut omnia suo tempore fiant, ut prius celos ascendam, et tunc tandem »effundam de Spiritu meo super omnem carnem, et prophetabunt .« Cum autem uenerit ille Spiritus ueritatis, qui nichil docet,  nisi ueritatem, de quibuscunque rebus uos docuerit sine alicuius falsitatis admistione, integram, et perfectam, omneque ueritatem uos docebit. Non enim loquitur a semetipso, sed quecunque audiet loquetur, et que uentura sunt, annuntiabit uobis. Sic enim et de seipso Dominus ait: »Ego a meipso non loquor .« Itemque: »Et sermonem, quem audistis, non est meus .« Pater enim a nullo, Filius a Patre, Spiritus sanctus a Patre Filioque procedit. Non igitur loquitur a semetipso, quia non est a  semetipso. Loquitur tamen et a semetipso, quia »Spiritus ubi uult spirat .« Sed non tantum a semetipso, quia unum sunt Pater et Filius cum ipso. Tres igitur in uno loquuntur, quia tres unum sunt. Dicat ergo: Non enim loquitur a semetipso, sed quecunque audiet loquetur  . Quid est audiet? Neque enim intelligendum est, ut in illa Trinitate inuisibili, et inseparabili uocalis aliqua, et clamosa collocutio fiat. In eo ergo se audiunt, quo idem sciunt, et uolunt. Loquitur igitur Spiritus sanctus quecunque audiet, id est, quecunque Patrem et Filium uelle cognoscet. Sicut enim uoluntas communis est, sic et auditus. Ille me clorificabit, quia de meo accipiet et annuntiabit uobis. Et hoc exponit: Omnia quecunque habet  Pater mea sunt. Propterea dixi, quia de meo accipiet, et annuntiabit uobis. Ille me, inquit, clarificabit, id est, meam claritatem, uobis reuelabit, et per uos multis aliis me Dei esse Filium manifestabit. Et hoc ideo, quia de me accipiet. Si enim Spiritus sanctus accipit de his, que Patris sunt, accipit utique et de his, que Filii sunt, quoniam omnia quecunque habet Pater, Filii sunt. Est igitur Spiritus 283 sanctus, Spiritus Filii, siquidem est Spiritus Patris  . Pater enim ad Filium refertur, et Filius ad Patrem. Spiritus enim sanctus ad Patrem et ad Filium; sed ad Spiritum sanctum nichil refertur. Est enim Pater Filii Pater, et Filius Patris Filius; Spiritus uero sanctus, Spiritus est Patris et Filii. Sed neque Pater, Spiritus Pater est: neque  Filius, sancti Spiritus Filius est. Nihil igitur refertur ad Spiritum sanctum. Quoniam autem Spiritus sanctus et Patris, et Filii Spiritus est, unde habet esse, inde habet et sapientem, et ueracem esse. Quod enim est ei esse, hoc est ei sapientem et ueracem esse, et similia. Est enim Spiritus sapientie et intellectus. Est et Spiritus omnis ueritatis. Sed hoc de Patre, Filioque habet, et accipit. Et hoc est, unde Dominus ait: Quia de meo accipiet, et annuntiabit uobi. Hec autem, quia omnium trium communia sunt, et substantialiter communia, poterat dixisse Dominus, si uoluisset, quia de meo et de suo accipiet, et annuntiabit uobis. Nam et Filius, quando predicabat, et  de suo, et de his que Patris et Spiritus sancti sunt, accipiebat; quoniam una est sapientia et ueritas omnium trium. Unde et ipse dicebat: Mea doctrina non est mea   .

XLuII. Modicum, et iam non uidebitis me, et iterum modicum, et uidebitis me, quia uado ad Patrem.Modico enim tempore in sepulcro Dominus iacuit, quo eum discipuli uidere non potuerunt. Et iterum modico tempore post resurrectionem eum uiderunt; quia, ut Lucas ait: »Per dies quadraginta apparuit eis loquens de regno Dei .« Et hoc est quod ait: Modicum, et iam non uidebitis me, et iterum modicum, et uidebitis me. Sed cur modicum? Quia ad Patrem uado. Si enim ad Patrem non isset, non modico, sed multo tempore eum uidissent. Hec  autem discipuli non intelligentes, dicebant: Quid est hoc, quod dicit nobis: Modicum, et non uidebitis me, et iterum modicum, et uidebitis me, et quia uado ad Patrem? Quid est hoc, quod dicit: Modicum? Nescimus quid loquitur. Sciebant enim discipuli quod ad Patrem Dominus iret, quia iam multoties hoc eis nuntiauerat. Unde et modo superius: uado ad eum qui misit me, et nemo ex uobis interrogat me, Quo uadis. Et ideo nemo me modo interrogat, quo uadis, quoniam certissime scitis, quia ad Patrem uado. Hoc igitur solum erat, quod apostoli intelligere non poterant, et hoc discere cupiebant. Quid illud modicum significaret, quo eum et uiderent, et non uiderent:  Cognouit autem iehsu, quia uolebant eum interrogare, et dixit eis: De hoc queritis  inter uos, quia dixi: Modicum, et non uidebitis me, et iterum modicum, et uidebitis me. Amen, amen dico uobis, quia plorabitis, et flebitis uos, mundus autem gaudebit; uos autem contristabimini, sed tristitia uestra uertetur in gaudium. Hec est igitur expositio, sed obscura; et tale est ac si diceret: Modo quidem non intelligitis quid significet, Modicum, et non uidebitis me, sed me post modicum mortuo et sepulto, uestrisque ab oculis sublato, quando pro morte mea plorabitis et flebitis, quando et mundi amatores, Scribe uidelicet et Pharisei, de mea morte gaudebunt, tunc utique intelligetis quid significet, Modicum, et non uidebitis. Intelligetis etiam quid significet illud quod sequitur: Et iterum modicum  et uidebitis me, quando, me tertia die resurgente, tristitia uestra uertetur in gaudium  . »Gauisi sunt enim discipuli, uiso Domino (Ioan. XX, 20.« Unde et Psalmista: »Ad uesperum, inquit, demorabitur fletus, et ad matutinum letitia .« Mulier, cum parit, tristitiam habet, quia uenit hora eius: cum autem pepererit puerum, iam non meminit pressure, propter gaudium, quia natus est homo in mundo. Et uos igitur tunc quidem tristitiam  habebitis. Sic, inquit, fiet uobis, sicut fit mulieri pregnanti et parturienti. Que quidem, cum parit, tristitiam habet, quia mortis horam aduenisse timet. Sed tanta letitia sequitur post partun, ut totius illius tristitie non recordetur, propter pueri natiuitatem. Sic igitur et apostoli, quando pariebant et baptizabant, quando per fidem, adoptionis filios generabant, tunc quidem tristitiam habebant, quia moriendo pariebant. Pariebant utique, ut Apostolus ait: »Filioli mei, quos iterum parturio, donec Christus formetur in uobis .« Itemque: »Nam etsi multos pedagogos habeatis, sed non multos patres. In Christo Iesu per Euangelium ego uos genui .« Hoc autem significabat Rachel, que pariendo mortua est. Unde et filium  moriens uocauit Benoni, id est filium doloris mei . Pariebant igitur apostoli in dolore, quia propter hunc talem partum 284 occidebantur, cruciabantur, et multos dolores, multasque angustias patiebantur. Beatus iste partus, quo tanta soboles tam nobilium filiorum ubique gentium germinauit. Sequitur: Iterum autem uidebo uos, et gaudebit cor uestrum, et gaudium uestrum nemo tollet a uobis. Quando enim eos non uideat, qui semper, et ubique, et omnia uidet? De illa igitur uisione dicit, que eterna est, et finem non habet, que semper in gaudio est, cuius letitia et beatitudo auferri non potest. Unde et ait: Et gaudium uestrum nemo tollet a uobis. Et in illo die me non rogabitis quidquam. In quo die?  In illo utique, in quo hoc  uestrum tantum, taleque complebitur gaudium. Manifestum est igitur, quia post iudicium, et iam susceptam beatitudinem, nulle preces necessarie erunt. Modo enim sanctorum intercessiones necessarie sunt et his qui in hoc seculo sunt, et his qui in purgatoriis sunt. Hic est autem ille dies, de quo scriptum est: »Quia melior est dies una in atriis tuis super millia .« In hoc die cessabunt preces, quia nemo erit cui misericordia et indulgentia fieri possit, aliis in eternum damnatis, aliis ad eternam beatitudinem uocatis.

XLuIII. Amen, amen dico uobis, si quid petieritis Patrem in nomine meo, dabit uobis.Si consideremus quibus hec uerba specialiter proprieque dicantur,  facilis est solutio. Apostolis enim loquebatur Dominus, quos in nomine Christi Iesu cecos illuminasse, paralyticos curasse, mortuos suscitasse, et alia multa miracula fecisse, legimus. Nihilque Patrem in nomine Filii eos petisse audiuimus, quod non acceperint. Unde et quosdam male petentes Iacobus apostolus redarguens ait: »Petitis, et non accipitis, eo quod male petatis .« Itemque: »Si quis indiget sapientia, postulet a Deo, qui dat omnibus  affluenter, et non improperat, et dabitur ei. Postulet autem in fide nichil hesitans .« Apparet igitur his uerbis Apostolum quoque ideo exauditum non esse, eo quod in nomine Iesu, et bene non petisset  : si tamen eum non exauditum dicamus, qui, quasi melius exauditus, se quod petebat, non accepisse letatur. Noluit enim exaudiri, postquam se male petisse cognouit. Atque in eo exauditus melius est, quod de his que petebat exauditus non est. Est enim exauditus, non de his que petebat, sed de his que uolebat. Nemo autem sic exauditur, sicut ille qui utiliter accipit quod uult. Sequitur: Usque modo non petistis quidquam in nomine meo. Quid est hoc? Legimus enim Christi discipulos, prius etiam quam eis hec Dominus diceret,  in nomine Iesu Christi infirmos multos sanasse, et demonia eiecisse. Unde et ad eum reuersi, ut Lucas ait, cum gaudio dicebant: »Domine, etiam demonia subiiciuntur nobis in nomine tuo .« Legimus etiam eos increpasse quemdam, qui eos non sequebatur, eo quod in nomine Iesu demonia eiecisset. Quid est igitur quod ait: Usque modo non petistis quidquam in nomine meo? Cum manifestum sit eos in nomine Iesu tam multa petisse? Dicit fortasse eos non petisse in nomine Iesu, id est, non petisse ea que pertinent ad salutem. Sic enim hoc quidam intelligere uolunt  . Sed non est uerum. Quid igitur dicemus? Dicunt discipuli: »Etiam demonia subiiciuntur nobis in nomine tuo .« Dicit Magister: Usque modo non petistis  quidquam in nomine meo. Tene igitur quod superius ait: Si quid petieritis Patrem in nomine meo, dabit uobis. Deinde iunge quod sequitur: Usque modo non petistis quidquam, subauditur a Patre, in nomine meo. Quia enim non Patrem, sed Filium uidebant, ad Filium solummodo respiciebant. Sed postquam Filius celos ascendit, melius instructi, et a Spiritu ueritatis edocti, et Patrem, et Filium rogare ceperunt. uult igitur Filius ut quod in eius nomine petitur, a Patre petatur, semperque Pater in Filio honoretur  . Sequitur adhuc de ipsa petitione: Petite, et accipietis, ut gaudium uestrum plenum sit. Dixit ut  peterent, et ut a Patre peterent, et. in suo nomine peterent. Nunc autem eos docet quod petere debeant. Petite, ait: Quid? Ut gaudium uestrum sit plenum. Illud enim gaudium plenum est, quod perfectum et integrum est, quod nunquam finitur, et eternum est  . Hoc igitur petendum est, ut ad tale gaudium perueniatur. Que uero ab isto gaudio hominem separant, ea petenda non 285 sunt. Sic igitur temporalia queramus, ut mens, et desiderium ab eterno gaudio non separetur. Sic transeamus per bona temporalia, ut non amittamus eterna. Audiamus semper quod hic dicitur: Petite, ut gaudium uestrum plenum sit. Et accipietis. Accipietis utique, sed non modo accipietis, sed non in hac uita. Hoc enim gaudium non accipitur, nisi post hanc uitam.  »Querite igitur primum regnum Dei, et iustitiam eius, et hec omnia adiicientur uobis .« Hec in prouerbiis locutus sum uobis. uenit hora, cum iam non in prouerbiis loquar uobis, sed palam de Patre annuntiabo uobis. Hoc est enim quod alius euangelista ait: »Quia in parabolis loquebatur iehsu, et sine parabolis non loquebatur eis .« In prouerbiis enim aliud auditur, et aliud intelligitur. Per illam autem horam, qua non in prouerbiis, sed palam se de Patre locuturum dicit, ab eius resurrectione omne tempus futurum significatur, siue per se uisibiliter; siue per Spiritum sanctum inuisibiliter eis loquatur  . Adueniente enim Spiritu sancto, tunc palam et manifeste nuntiatum et reuelatum est eis, quod prius de Patre ignorabant. Neque fuit necessarium,  ut ulterius dicerent: »Domine, ostende nobis Patrem, et sufficit nobis .« uidentes in Patre Filium, et in Filio Patrem, et in utroque Spiritum sanctum. In illo die in nomine meo petetis. In illo, inquit, die, petetis in nomine meo, ut in uirtutibus, que per uos fient, glorificetur nomen meum, glorificetur et Pater, quem uos petetis in nomine meo. Non enim dixit: Petetis nomen meum; sed petetis in nomine meo, ut ostenderet nobis, a quo, et in quo petere debeamus. Superius dixerat: In illo die me non rogabitis quidquam. Nunc autem dicit: In illo die in nomine meo petetis. Quod utique contrarium  esset, si de eodem die intelligeretur. Hic igitur dies est huius seculi. Ille uero alterius seculi. Hic ante iudicium: ille post iudicium. Et non dico uobis, quia ego rogabo Patrem de uobis. Ipse enim Pater amat uos, quia uos me amastis, et credidistis quia a Deo exiui. Postquam, inquit, celos ascendero, non dico me rogare Patrem de uobis. Sed uos ipsi eum rogate in nomine meo, et quod uolueritis, dabit uobis. Diligit enim uos, quia uos me amastis, et credidistis quia a Deo exiui. Exiui a Patre, et ueni in mundum: iterum relinquo mundum, et uado ad Patrem. A Patre exiuit, quia a Patre genitus est  . In mundum uenit, quia per susceptam humanitatem mundo se uisibilem prebuit. Quomodo exiuit nescitur, quia quomodo genitus est ignoratur. Mundum uero relinquit,  et ad Patrem uadit, non secundum diuinitatem, qua ubique est, sed secundum humanitatem, qua localis est. Dicunt ei discipuli eius: Ecce nunc palam loqueris, et prouerbium nullum dicis. Nunc scimus quia scis omnia, et non opus est tibi ut quis te interroget. uolebamus, inquiunt, te interrogare, quia illa que dicebas minime intelligebamus; sed sine omni nostra interrogatione tu ipse nobis ea exposuisti, de quibus te interrogare uolebamus. Unde pro certo scimus, quia scis omnia, et non opus est tibi ut quis te interroget. Et hoc modo credimus, quia a Deo existi. Respondit eis iehsu: Modo creditis? Ecce uenit hora, et iam uenit, ut dispergamini unusquisque in propria, et me solum relinquatis. Et non sum solus, quia Pater mecum est. uobis, inquit, fugientibus,  et propria latibula singulis petentibus, me uestro solatio solum, sed non Patris auxilio relinquetis solum; quia Pater mecum est; et non relinquit me solum. Hec locutus sum uobis, ut in me pacem habeatis. Pacem uobis commendaui. Pacem uobis relinquo. uolo ut in me, et propter me pacem cum omnibus habeatis. Sic tamen ut me non relinquatis. In mundo pressuram habebitis; sed confidite: Ecce uici mundum. Bella nuntiaturus pacem premisit, ut non odio pugnent, sed amore, neque inimicos eos reputent a quibus cruciantur; sed pro eis orent, ut conuertantur. Confidant, et non timeant mundum, quia uictus est cum principe mundi. Ille exercitus timendus non est, qui iam cum suo principe superatus est  .

XLIX. [CAP. XuII.] Hec locutus est iehsu, et 286 subleuatis oculis in celum, dixit: Pater, uenit hora, clarifica Filium tuum, ut et Filius tuus clarificet te.  Non de hora passionis, que iam imminebat, sed de hora resurrectionis hoc dicit, que non longe erat  . Non enim in passione, sed in resurrectione et Pater et Filius clarificatus est. Nisi enim resurrexisset, nemo in Filium aut in Patrem per Filium credidisset. Orat iehsu, non pro se, sed pro nobis. Ut quid enim loquendo oret Patrem, qui semper in Patre est, et in quo semper est Pater? Orat igitur, ut nos orare doceat, semperque non in nostris uiribus, sed in Dei auxilio spem habeamus. Sicut dedisti ei potestatem omnis carnis, ut omne, quod dedisti ei, det ei uitam eternam. Sic, inquit, clarifica Filium tuum, sicut dedisti ei potestatem omnis carnis. Habet enim hanc potestatem in omni carne, ut omne quod datum est ei, omne quod ad  uitam predestinatum est, det ei uitam eternam, et per ipsum et non per alium saluetur. Totum autem hoc ad humanitatem referri debet  . Ipsa enim est, cui omnis carnis est data potestas. Hec est autem uita eterna, ut cognoscant te uerum Deum, et quem misisti Iesum Christum. Ideo enim sic cognoscere, et ita credere dicitur uita eterna, quia, qui ita non cognoscit, et ita non credit, non habebit uitam eternam. Et est causa pro effectu. Ego te clarificaui super terram. Opus consummaui, quod dedisti mihi, ut faciam. Clarificauit enim Filius Patrem, eum laudando et predicando et in eius nomine signa multa et miracula faciendo. Unde ipse dicebat: »Opera, que ego facio in nomine Patris mei, illa testimonium perhibent de me .« Et hoc  est opus eius, quod iam consummauerat. Sola enim mors restabat, qua uitam mundo redderet. Et nunc clarifica me tu, Pater, apud temetipsum, claritate, quam habui, priusquam mundus esset, apud te. Da, inquit, mihi Pater, illam claritatem, quam habui apud te, priusquam mundus esset. Sic enim se habet ordo. Quid est enim apud temetipsum, nisi uocando ad teipsum?  Quia enim carnem suscepit, et cum hominibus conuersatus est, mortuus ut homo atque sepultus: nisi resurgeret, et celos ascenderet; non solum simpliciter homo, uerum etiam magus, et seductor fuisse putaretur. Sed quia surrexit, et celos ascendit, sic clarificatus est in mentibus nostris, ut talem cum esse credamus, qualis erat apud Patrem, priusquam mundus fieret. Manifestaui nomen  tuum hominibus, quos dedisti mihi de mundo. Hoc enim nomen illis solum manifestum est, qui hunc credunt  esse Filium, et illum credunt esse Patrem. Nesciebant Iudei hoc nomen, qui dicebant: »Secundum legem debet mori, quia Filium Dei se fecit .« Tui erant, et mihi eos dedisti, et sermonem tuum seruauerunt. Tui, inquit, erant, quia ad uitam predestinati erant. Et mihi eos dedisti ad docendum, ad redimendum, ad sanctificandum. Et sermonem tuum seruauerunt, quem me docente audierunt. Nunc cognouerunt quia omnia que dedisti mihi, abs te sunt. Quomodo, uel unde cognouerunt? Quia uerba que dedisti mihi dedi eis, et ipsi acceperunt ea. Et in ipsis cognouerunt uere, quia a te exiui, id est, quia tu me genuisti; et crediderunt quia tu me misisti, id est, ut carnem susciperem et homo fierem uoluisti. Ego pro eis rogo, non pro mundo rogo,  sed pro his quos dedisti mihi, quia tui sunt; et mea omnia tua sunt, et tua mea sunt. Hec autem illis difficilia non sunt, qui duarum in Christo naturarum semper memores sunt. Quod enim rogat, et quod sibi aliquid datum dicit, humanitatis est. Quod uero equalis est Patri, et communiter omnia habet cum Patre, diuinitatis est  . Sed nota quod pro mundo, id est pro amatoribus mundi, se non rogare, Dominus dicit. Quid autem hic dicemus, nisi id quod Apostolus ait: »O homo, tu quis es, qui respondeas Deo? Nunquid dicit figmentum ei, qui se finxit: Cur me fecisti sic? An non habet potestatem figulus luti facere aliud uas in honorem, et aliud in contumeliam?«  Quod autem ait: et clarificatus sum in eis, discipulorum fidem commendare uidetur.  Et iam non sum in mundo, et hi in mundo sunt, et ego ad te uenio. Iam non se deputat esse in mundo, quia subito et post modicum disponit exire de mundo. Unde et subinferens ait: Et ego ad te uenio. Illos uero in mundo esse dicit, quos hinc abiens, in mundo relinquit. Siue etiam in mundo non erat, quia mundi aduersitates non timebat, mundi gloriam non 287 querebat, et mundi uoluptates non sentiebat, Pater sancte, serua eos in nomine tuo, quos dedisti mihi, ut sint unum, sicut et nos. Serua, inquit, eos, Pater sancte, in nomine tuo, ut nunquam in eis deficiat nomen tuum, sed semper sis illorum Pater, et ipsi sint filii tui. In illis enim perit nomen Patris, qui peccando desinunt esse filii. Ut sint unum sicut  et nos, ut nunquam recedant a fidei ueritate, semperque sint stabiles et unanimes in caritate  .  Cum essem cum eis, ego seruabam eos in nomine tuo. Quamuis adhuc corporaliter cum eis esset, tamen sic loquitur, ac si iam cum eis non esset. Sed quid est, ego seruabam eos in nomine tuo, nisi tales eos componebam, qui nomen tuum semper tenerent et glorificarent? Inde est quod ipse ait: Ego ueni in nomine Patris mei, id est, ut glorificarem non meipsum, sed nomen Patris mei. Quos dedisti mihi custodiui, et nemo ex his periit, nisi filius perditionis, ut Scriptura impleatur. Hoc autem de Iuda dicitur, qui solus periit de duodeno apostolorum numero. Nunc autem ad te uenio et hec loquor in mundo, ut habeant gaudium meum impletum in semetipsis. Quod enim ait: nunc uenio ad te, tale est ac si diceret: Post paucos dies uenio ad te. Sed quomodo hec loquitur  in mundo, si, ut superius dixit, non est in mundo? Per hoc enim datur intelligi, quia secundum aliquid in mundo erat, et secundum aliquid in mundo non erat. Quomodo enim in mundo erat, manifestum est. Quomodo etiam in mundo non erat, iam dictum est. Non enim erat in mundo, quia non erat in uoluptatibus mundi  . Ego dedi eis sermonem tuum, et mundus eos odio habuit. Ego, inquit, dedi eis sermonem tuum. Ego dedi eis uerba tua, et doctrinam tuam. Et mundus eos odio habuit. Cur? Quia non sunt de mundo, quia non sunt de amatoribus mundi. Si enim de mundo essent, mundus, quod suum erat, diligeret. Sed quomodo non sunt de mundo? Sicut et ego non sum de mundo. Secundum creationem igitur, de mundo  sunt: sed secundum sanctam conuersationem, de mundo non sunt. Nam et ipse Dominus secundum carnem de mundo erat, quia et caro de terra, et terra de mundo erat. Non rogo ut tollas eos de mundo, sed ut serues eos a malo; ne de mundo fieri incipiant. Sanctifica eos in ueritate. Sermo tuus ueritas est. Et pro eis ego sanctifico meipsum, ut sint et ipsi sanctificati in ueritate. Quid est: Sanctifica eos in ueritate, nisi sanctifica eos in meipso? Ego enim sum ueritas, quia sum uerbum tuum, et sermo tuus. Sermo autem tuus ueritas est. Et ut ipsi sanctificentur in me, ego pro eis sanctificabo, immolabo, et sacrificabo me ipsum  , ut sint et ipsi sanctificati in ueritate. Inde enim de ipso  scriptum est: Quia dilexit nos, et lauit nos a peccatis nostris in sanguine suo. Sicut tu me misisti in mundum,  et ego misi eos in mundum. Ad hoc igitur misit eos, ut mundum predicarent, saluarent, et a peccatis mundarent. Necesse igitur erat eos esse sanctificatos, qui mittebantur ad alios sanctificandum. Non pro his rogo autem tantum, sed et pro his qui credituri sunt per uerbum eorum in me, ut omnes unum sint, sicut et tu, Pater, in me, et ego in te, ut et ipsi in nobis unum sint, et mundus credat, quia tu me misisti. His autem uerbis quid aliud sonat, nisi Ecclesie unitas et perfectio caritatis?  Et ego claritatem, quam dedisti mihi, dedi eis, ut sint unum, sicut et nos unum sumus, ego in eis, et tu in me, ut sint consummati in unum, et cognoscat mundus, quia tu me misisti, et dilexisti eos, sicut et me dilexisti. Ego, inquit, claritatem quam dedisti  mihi dedi eis; ut sicut ego, ita et ipsi mortuos suscitarent, cecos illuminarent, leprosos mundarent, et demonia fugarent  , et per hoc clari et famosi cunctis gentibus apparerent. Ut hec et similia faciendo sint unum in nobis, sicut et nos unum sumus. Unum enim cum Deo 288 sunt, quia et ipsi dii sunt, et quia unam cum Deo potestatem habent, quamuis non a seipsis, sed a Deo habeant. Unde et superius Dominus ait: »Manete in me, et ego in uobis, quia sine me nichil potestis facere .« Ego sum in eis, et tu es in me. Es igitur tu quoque in eis. Unde fit ut sint consummati et perfecti in unum. Ipsi sunt membra mea. Ego caput illorum. Tu Pater et ego Filius. Ecce quomodo unum sumus. Cognoscat  igitur mundus in uirtutibus, que per eos fiunt, et miraculis que in meo nomine operantur, quia tu me misisti, et quia dilexisti eos, sicut et me dilexisti. Tantum enim dilexisti eos, ut morti me traderes pro eis. Pater, quos dedisti mihi, uolo ut ubi sum ego, et illi sint mecum. Cur? Ut uideant claritatem meam, quam dedisti mihi. Hanc autem claritatem uidere quid aliud est, quam beatum esse?  Unde hic idem Ioannes ait: »Scimus, quia cum apparuerit, similes ei erimus, quia uidebimus eum sicuti est .« Pater iuste, mundus te non cognouit. Ego autem te cognoui. Et hi cognouerunt quia tu me misisti, et notum feci eis nomen tuum, et notum faciam, ut dilectio, qua dilexisti me, in ipsis sit; et ego in ipsis.

 L. [CAP. XuIII-XIX.] Hec cum dixisset, egressus est cum discipulis suis trans torrentem Cedron.Hec  autem in aliis Euangeliis exposita sunt. Non est autem contrarium quod hic hora sexta, et in Marco hora tertia iehsu scribitur fuisse cruxifixus. Hora namque tertia a Iudeis, sexta a gentilibus, et Romanorum militibus crucifixus est Dominus Non quod bis sit crucifixus, sed quia hora tertia est ab illis damnatus, et hora sexta ab illis aliis in crucem eleuatus. Aliter enim Iudei non occiderunt Iesum, nisi accusando et damnando, et Crucifige, crucifige clamando  . Unde et ipsi dicebant: Nobis non licet interficere quemquam.

LI. [CAP. XX.] Una autem Sabbati Maria Magdalena uenit mane, cum adhuc tenebre essent, ad monumentum, et uidit lapidem sublatum a monumento.Quantum ad litteram, magnus amor compellebat  hanc mulierem, ut ante lucem ad monumentum Dominum quereret. Quantum autem ad spiritualem intelligentiam, adhuc tenebris inuoluta erat, quia nondum interius illuminata. Christi resurrectionem credebat  . Unde etiam illi a Domino dicitur: Noli me tangere, nondum enim ascendi ad Patrem meum. Sed quid mirum, si resurrectionem mulier ignorabat, cum hic idem dilectus Domini discipulus de seipso dicat, quod nondum sciebat Scripturam, quia oportebat eum a mortuis resurgere? Cucurrit ergo, et uenit ad Simonem Petrum, et ad alium discipulum, quem amabat iehsu, et dicit eis: Tulerant Dominum de monumento, et nescirsus ubi posuerunt eum. Quia enim in monumento Dominus non erat,  non resuscitatum, sed sublatum eum esse credebat. Et hoc ideo, quia adhuc ei tenebre erant, et nondum mentis oculos apertos habebat  . Dolebat tamen de corpore Iesu, quod iam ubi que reret, nesciebat. Exiit ergo Petrus, et ille alius discipulus, et uenerunt ad monumentum. Sed quomodo uenerunt? Currendo utique; et hoc est quod ait: Currebant autem duo simul, et ille alius discipulus precucurrit citius Petro, et uenit primus ad monumentum. Et cum se inclinasset, uidit linteamina posita, non tamen introiuit. uenit ergo Simon Petrus sequens eum, et introiuit in monumentum, et uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in uno loco. Tunc ergo introiuit  et ille discipulus, qui uenerat primus ad monumentum, et uidit, et credidit. Duo isti discipuli duos populos  significant ad Christum currentes, et ad fidem uenientes, Iudeos scilicet et gentiles  . Ex his enim Ecclesia tota consistit. Et Ioannes quidem significat Iudeos; Petrus uero gentiles designat. Quoniam Iudaicus populus, priusquam gentilis, ad fidei cognitionem uenire cepit. Et uenit ad monumentum, sed non statim introiuit; quia Christi resurrectionem audiens non credidit  . Si enim statim introisset, linteamina tetigisset; et cum ibi 289 Christum non esse sensisset, resurrexisse credidisset. Sed quid per linteamina Christi, per indumenta uerbi Dei, nisi litteram intelligimus, qua uerbum indutum non apparet? uerbum utique, quod »in principio erat uerbum, et uerbum erat apud Deum, et Deus erat uerbum ;«  quod quidem, nisi littere uelamine exspoliatum fuerit, neque uidetur, neque cognoscitur. uenit Ioannes ad monumentum, inclinauit se, uidit linteamina, sed non tetigit; quia et Iudei usque hodie se ad legendum inclinant, litteras uident, sed non intelligunt. Tangere enim, intelligere est; nunc autem uideamus quid Petrus quoque fecerit, qui post Ioannem ad monumemtum uenit. uenit, inquit, Simon Petrus sequens eum. Et quid fecit? Et introiuit in monumentum. Si non introisset, non cognouisset. Introiuit ergo et uidit, diligenterque inspexit sola linteamina ibi esse posita. Et illum resurrexisse cognouit, qui in illis linteaminibus prius inuolutus latebat. Sic et nos, cum ad librum accedimus, id est ad monumentum Christi, in quo eius  mortis et resurrectionis recordamur et admonemur, dum intelligendo intramus, littere uelamenta reuoluimus; mox Christum Dominum resurrexisse cognoscimus. Cum enim legimus: »Ego dormiui, et somnum cepi, resurrexi, quoniam Dominus suscepit me  :« si tamen hoc monumentum cum Petro intramus , Christum Dominum resurrexisse cognoscimus. Hoc autem Iudei non cognoscunt, quia, etsi monumentum et linteamina, id est librum et litteras, uideant, illuc tamen intelligendo non intrant: usitata locutione, ut in illam sententiam nos non posse intrare dicamus, quam intelligere non ualemus. uideamus etiam,  quid sudarium illud significet, quod super eius  caput positum fuerat. Si enim, ut Apostolus ait: »Caput Christi Deus est , quid sudarium quo tegitur caput, nisi illam Scripturam designat, que loquitur de diuinitate?  uis uidere sudarium quo tegitur caput Christi? Lege huius Euangelii caput: »In principio erat uerbum, et uerbum erat apud Deum, et Deus erat uerbum .« Unde et bene de hoc sudario dicitur, quia non cum ceteris linteaminibus positum, sed separatim in uno loco inuolutum erat; quoniam magna distantia est inter eas Scripturas, que de Christi diuinitate, et eas que de eius humanitate loquuntur. Hinc est quod de quibusdam separatis sacrificiis nemo comedit, nisi Aaron cum filiis masculis. Sequitur: Tunc ergo introiuit et ille discipulus,  qui uenerat primum ad monumentum, et uidit, et credidit. Hoc est enim, quod Apostolus ait: »Cum plenitudo gentium introierit, tunc Isrel saluus fiet .« Prius igitur necesse est ut Petrus intreat cum tota gentium plenitudine, que per eum significatur, et sic postea intrabit Ioannes cum Iudeorum populo, qui per eum designatur. Quod autem ait: Et uidit, et credidit, non plane de resurrectione, sed de his que mulier dixerat, Dominum uidelicet de monumento fuisse sublatum intelligi debet. Unde et subditur: Nondum enim sciebat Scripturas, quia oporteret eum a mortuis resurgere. Ideo enim nondum Scripturas sciebat, quia adhuc linteamina a longe uidebat. Diximus enim Scripturas per linteamina significari.  Abierunt ergo iterum ad semetipsos discipuli.

LII. Maria autem stabat ad monumentum foris plorans.Dum ergo fleret, inclinauit se, et prospexit in monumentum. Et uidit duos angelos in albis sedentes, unum ad caput, et unum ad pedes, ubi positum fuerat corpus Iesu. Recedunt discipuli, stat mulier, et plorat. Adest iehsu merentium consolator, et pias mulieris lacrymas intuetur. Exspectat quid mulier agat, neque illico se manifestat. Inclinat se illa, nec semel uidisse sufficit  . Nihil est satis amanti. Prospicit in monumentum, et uidet duos angelos, qui nichil melius quam duo Testamenta significabant  . Quibus nuntiantibus Christi  natiuitatem, passionem, et resurrectionem, et quecunque  de eo sunt, plenissime instruimur et docemur. Qui, quoniam gaudium et resurrectionem modo specialiter nuntiare uenerant, non immerito, sed digne satis in albis apparent. Stat unum duorum Testamentorum, 290 que per angelos figurantur, ad caput Dominici monumenti; et unum ad pedes  : quia nunc de diuinitate, nunc de humanitate nobis loquuntur. Per caput enim, Christi diuinitatem; per pedes, eius humanitatem intelligimus. Hoc enim significat Moyses, qui cum de agno illo Paschali, et significatiuo loqueretur, ait: »Et comedetis carnes agni nocte illa cum azymis et lactucis agrestibus; caput et pedes cum intestinis uorabitis .« Sed audiamus quid flenti mulieri angeli dicant:  Mulier, inquiunt, quid ploras? Non est plorandum, sed plaudendum: hic dies letitie, non meroris  ; leta uenimus nuntiare tibi. Sed potius ad illum respice, quem tanto amore uidere desideras. Dicit eis: Quia tulerunt Dominum meum, et nescio ubi posuerunt eum. Magnus, inquit, dolor me flere compellit, magna tristitia coarctat uiscera mea, quia tulerunt mihi Dominum meum, et nescio ubi posuerunt eum. Hec cum dixisset, conuersa est retrorsum, uidit Iesum stantem, et nesciebat quia iehsu est. Dicit ei iehsu; Mulier, quid ploras? quem queris? Sciebat enim Dominus quid illa querebat; nec ignorando, sed consolando eam interrogabat; et ideo interrogationem duplicauit, ut audita uoce agnosceret  . Illa estimans quia hortulanus  esset, dicit ei: Domine, si tu sustulisti eum, dicito mihi, ubi posuisti eum; et ego eum tollam. Quasi de cognito loquitur; et quem ipsa diligebat, omnes scire cogitabat  : Dicit ei iehsu: Maria. At illa, ut se suo nomine uocari audiuit, mox eum cognouit, et a monumento, a quo pre nimio amore oculos auertere non poterat, ad illum conuersa, ait: Rabboni. Quid autem significet Rabboni, euangelista exposuit: quod dicitur Magister. Statim autem ut eum cognouit, corruit ad pedes eius. Cui Dominus: Noli me tangere; nondum enim ascendi ad Patrem meum. Ac si dicat: Noli me manibus tangere, quem nondum fide tetigisti; crede quia surrexi, et quia inferno exspoliato, iam secundum animam celos  ascendi: nec me queras in monumento, qui ubique sum et loco arctari non possum. Nondum me credis ascendisse ad Patrem; nondum me credis equalem Patri  . Quid est enim ad Patrem ascendere, nisi Patri equalem esse, non altius extenditur Pater, quam Filius: ubicunque est Pater, ibi est Filius. Non igitur eum tangat, neque ad eum accedere presumat quicunque talem et tantum eum esse non credit. Tenuit tamen illa pedes eius, sicut et alie mulieres, de quibus alii euangeliste scribunt: »uade ad fratres meos, et dic eis: Ascendo ad Patrem meum, et Patrem uestrum; Deum meum, et Deum uestrum .« Notissima uerba, et que per seipsum sepe eis predixerat, illis mandat: quatenus ea  audientes, facilius crederent uerum esse, quod mulier nuntiabat. uenit Maria Magdalene annuntians discipulis, quia uidi Dominum, et hec dixit mihi.

LIII. Cum esset sero die illo una Sabbatorum, et fores essent clause, ubi erant discipuli congregati propter metum Iudeorum, uenit iehsu, et stetit in medio, et dicit: Pax uobis.Quicunque intelligit illud quod scriptum est: »Mors intrat per fenestras nostras ,« intelligit etiam quid apostoli significabant, cum ianuis clausis intus sedebant propter metum Iudeorum. Uno enim Iudeorum nomine, omnes Ecclesie inimici significantur. Nam et uitia, et maligni spiritus, heretici, et tyranni, omnesque Ecclesie persecutores hoc uno nomine intelliguntur. Claudamus igitur fenestras  nostras, claudamus ianuas corporis nostri, non tantum propter metum Iudeorum, quantum propter metum demoniorum, et falsas persuasiones hereticorum, et corruptelas innumeras uitiorum. Ideo enim Apostolus ait: »Corrumpunt mores bonos colloquia mala .« Ideo et Psalmista dicit: »Auerte oculos meos, ne uideant uanitatem .« Multi enim uidendo, multi audiendo, multi loquendo, et comedendo 291 perierunt. Iste igitur sunt ille fenestre, iste sunt ille ianue, per quas mors ingreditur in hominem. Primi parentes sint nobis in exemplum. Nisi enim serpentis uocem audissent, et male suadenti credidissent, nisi lignum uetitum uidissent, et  pomum concupiscentie comedissent, in tantum barathrum non corruissent. Hoc igitur apostoli significabant, cum clausis ianuis in domo sedebant. Nemo autem miretur, si clausis ianuis, corpore iam resurrectionem, glorificato, ad discipulos iehsu intrauit, qui corpore mortali adhuc et coruptibili de matris utero exiuit, clausa et incorrupta semper uirigine Matre permanente  . Caro enim nostra post resurrectionem et eiusdem nature erit, et alterius glorie. Pacem autem eis commendat, quia sine pace impossibile est placere Deo; et ubi pax non est, discordia regnat. Unde Psalmista  : »Factus est, inquit, in pace locus eius .« Pacem ueniens attulit, et hinc abiens pacem reliquit. Et cum hoc dixisset, ostendit eis manus et latus. Gauisi  sunt ergo discipuli, uiso Domino. Sed quare manus et latus? Ut uidentes uulnerum cicatrices, eum manifestius clariusque cognoscerent, neque iam ulterius de illius resurrectione dubitarent. Sed quod tunc Dominus egit ad sananda uulnera mentis, inde heretici uulnerantur in mente; qui hinc male argumentantur, suis deformitatibus et accidentibus, nec ipsa resurrectione, corpora nostra posse sanari. Quod si, quod absit! uerum esset, multos sanctorum sine oculis et manibus, sine pedibus aliisque membris resurgere oporteret. Hunc autem errorem ille destruit, qui suis discipulis promisit, dicens, quod »capillus de capite uestro non peribit .« Dixit ergo eis iterum: Pax uobis. Frequenter eis pacem commendat, quoniam perfectio tota Christiane  fidei et religionis in pace et dilectione consistit. Unde et ipse discipulis ait: »In hoc cognoscent omnes quod discipuli mei estis, si dilectionem habueritis ad inuicem. Sicut misit me Pater, et ego mitto uos .« Meos uicarios uos constituo, mea uice uos mando, meum officium uobis commendo; ad docendum, ad predicandum, ad baptizandum, ad saluandum, ad meum et Patris nomen glorificandum uos mitto. Hoc cum dixisset, insufflauit, et dixit eis: Accipite Spiritum sanctum, cuius auxilio et spiratione hoc tantum onus ferre ualeatis. Et fortasse ideo insufflauit, ut per hoc intelligamus, firmiterque credamus, quia Spiritus sanctus, sicut a Patre, ita et ab ipso procedit. Sed dicet aliquis:  An modo discipulis suis dedit Dominus Spiritum sanctum? Sed non ea plenitudine, qua postea daturus erat  : Quorum remiseritis peccata, remittuntur eis; et quorum retinueritis, retenta sunt. Quorum,  inquit, peccata remiseritis, siue per baptismum, siue per penitentiam et per sanctam confessionem, remittuntur eis; et quorum retinueritis, siue per illorum infidelitatem, siue per cor impenitens, siue per inobedientiam, retenta sunt. Hec sunt enim, quibus unusquisque uel soluitur uel ligatur. Thomas autem unus de duodecim, qui dicitur Dydimus, non erat cum eis quando uenit iehsu. Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam. Ecce ad quid Dominus suorum uulnerum cicatrices reseruare uoluit, et delere noluit: quia in hoc eius discipulum sanare, et eius mentis uulnera curare disponebat.  Tamen dubitatio hec apostoli Thome multos alios confirmat, et a dubitatione liberat. Hec enim scripta non essent, si Thomas non dubitasset. Proderunt autem hec multis legentibus et audientibus, usque ad seculi consummationem  . Et post dies octo iterum erant discipuli eius intus, et Thomas cum eis. uenit iehsu ianuis clausis, et dixit eis: Pax uobis. Deinde dicit Thome, ut in eius latus digitum inferat, manus uideat, et iam non sit incredulus, sed fidelis. Respondet Thomas, et dicit ei: Dominus meus, et Deus meus  . Quid est, Dominus meus, et Deus meus? Iam nichil dubito; certus sum, confirmo resurrectionem, predico immortalitatem: tu es Dominus meus, magister meus; ego seruus tuus, et filius ancille tue. Tu es denique Deus meus, qui  me creasti: pro me carnem suscepisti; quam, ut me redimeres, morti tradidisti; et ut 292 me tecum resuscitares, nunc a mortuis resurrexisti; hec est fides mea; ita sentio, et ita credo  . Dicit ei iehsu: Quia uidisti me, Thoma, credidisti: beati qui non uiderunt, et crediderunt. Si enim ideo credidit quia eum uidit, constat quod si eum non uidisset, non credidisset. Unde merito beati sunt qui corporeis oculis eum non uiderunt, et hec, et his similia audientes, et in eum crediderunt. Multa quidem et alia signa fecit iehsu in conspectu discipulorum suorum, que non sunt scripta in libro hoc. Signum enim fuit, quod clausis ianuis ad discipulos intrauit. Hec autem scripta sunt, ut credatis quia iehsu est Christus Filius Dei,  et ut credentes uitam habeatis in nomine eius. Hec enim sola sufficere poterant ad fidei documentum, etiamsi alii euangeliste cetera eius facta non scripsissent.

LIu.  [Cap. XXI.] Manifestauit se iehsu discipulis suis ad mare Tiberiadis. Manifestauit autem sic: Erant autem simul Simon Petrus, et Thomas qui dicitur Didymus, et Nathanel qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum. Quid est enim quod apostolus Petrus de piscatione iterum redit? similiter autem et filii Zebedei? Ipsi enim sunt, quibus Dominus dixerat: »uenite post me: faciam uos fieri piscatores hominum  .« In hoc igitur ostenditur, in his et similibus uictum querere quotidianum, non esse peccatum. Unde et Apostolus propriis manibus laborans, unde uiuat, ceteros quoque ad laborandum inuitat dicens: »Laboret unusquisque operando  manibus suis: quod bonum est, ut habeat unde tribuat necessitatem patientibus .« Exierunt et ascenderunt nauem, et illa nocte nichil prendiderunt. Quia in nocte nichil laborabant, et nondum ad eos uenerat iehsu  . Insuper, quia per se ad piscandum uenerant, et ab alio missi non fuerant. Eos enim adhuc significabant, qui non ex precepto canonum, sed proprio arbitrio, Ecclesiam predicare et regere ueniunt. Tales enim, pisces Dei fugiunt, et eorum retia intrare, eorumque predicationes audire dedignantur. Mane autem iam facto stetit iehsu in littore, non tamen cognouerunt discipuli, quia iehsu est. Ecce iam aliud significare incipiunt: quia iam non in nocte laborant, ad diem  ueniunt, et Dominum uident. Dicit ergo eis iehsu: Pueri, nunquid pulmentarium habetis? Responderunt ei: Non. Dicit eis: Mittite in dexteram nauigii rete, et inuenietis. Ac si diceret: Ego hac uice non misi uos; in nocte uenistis, sinistrorsnm laborastis, nichil prendidistis. Nunc ergo mittite in dexteram nauigii rete, ex meo precepto laborate, meam doctrinam predicate: nesciat sinistra uestra quid faciat dextera uestra, et inuenietis  . In dextra igitur piscari, est ueram et catholicam doctrinam sincero affectu et mundo corde predicare  . Piscatores enim apostoli sunt, predicatores et doctores: retia uero hec, Euangelia omnisque sermo diuinus. Pisces autem omnes fideles intelliguntur. Tales enim pisces in baptismatis flumine natant; tales retibus Euangelii et amore fidei  capiuntur. Miserunt ergo, et iam non ualebant illud  trahere, pre multitudine piscium. Magnum miraculum! per totam noctem laborantes nichil ceperunt, et tam subito ad Domini iussionem tanta piscium conuenit multitudo! Possumus autem per hanc primam et nocturnam piscationem intelligere eam, quam tunc apud Iudeos apostoli habuerunt, quando eis nolentibus credere Apostolus ait: »uobis primum oportuit predicari uerbum Dei: sed quia repulistis illud, et indignos uos fecistis eterne uite, ecce conuertimur ad gentes .« Quid est enim: Ecce conuertimur ad gentes, nisi quod hic dicitur: mittite in dexteram nauigii rete? Quia enim pisces Iudaici fluminis apostolorum retia intrare noluerunt, ad flumina gentium apostoli missi sunt. Et tunc quidem doctores piscantur in nocte, quando  auditores interius excecati ueritatem non intelligunt. Miserunt ergo in dexteram nauigii rete, et iam non ualebant illud trahere pre multitudine piscium. Hoc est enim quod Psalmista ait: »Annuntiaui, et locutus sum, multiplicati sunt super numerum .« Quo uiso miraculo, discipulus ille, quem diligebat iehsu, dixit Petro: Dominus est. Simon ergo Petrus cum audisset, quia Dominus est, tunica succinxit se; erat enim nudus; et misit se in mare. Ubique Petrus feruentioris fidei, et maioris dilectionis 293 inuenitur  . Alii autem discipuli nauigio uenerunt; non enim longe erant a terra. Quid enim per hanc terram, nisi terram uiuentium intelligimus?  a qua isti longe non erant, quia corporeis uinculis resoluti, cito illuc ituri erant. Quasi  cubitis ducentis trahentes rete piscium  . Centenarius numerus perfectus est, qui tunc quidem duplicatur, quando sermone et opere adimpletur. Trahunt igitur doctores rete piscium cubitis ducentis, quando et sermone et opere post se ad eternam uitam ducunt audientes  . Ut ergo descenderunt in terram, uiderunt prunas positas, et piscem superpositum, et panem. Hoc enim cibo Christi piscatores, et predicatores semper recreantur, et uires suscipiunt, quotiescunque fatigati ab hoc opere redeunt. Quoties enim prunas, et piscem superpositum, et panem uident, quoties Christi passionis et predicationis recordantur; toties laboris, et fatigationis, et omnium suarum augustiarum obliuiscuntur. Quid  est enim piscis prunis assus, nisi Christus in cruce  passus? Quid est enim panis, nisi euangelica predicatio, qua eos Dominus reficere solebat, dicens: »Nolite timere eos qui occidunt corpus, animam autem non possunt occidere?«  His enim apostoli recreantur: his animantur, et satiantur, et ad laborem iterum incitantur. Dicit eis iehsu: Afferte de piscibus, quos prendidistis nunc. Semper enim apostoli et doctores pisces Domino afferunt: semper exemplo et doctrina fidelium animas ad eum ducunt. Unde et subditur: Ascendit ergo Simon Petrus, et traxit rete in terram plenum magnis piscibus, centum quinquaginta tribus, et cum tanti essent, non est scissum rete. Boni pisces erant isti, a quibus rete scissum non est. Mali pisces heretici et schismatici, qui euangeliorum retia quotidie scindunt   . Sed quid per centum quinquaginta et tres pisces, nisi omnes baptizatos et fideles intelligimus?  Hoc enim significant tres, quod centum quinquaginta. Si enim in equas partes centum quinquaginta diuidamus, tres et non amplius quinquagene fiunt. Tres enim sunt mundi partes, que per tres pisces, et tres quinquagenas significantur, Asia uidelicet, Africa et Europa. Inde est quod mulier abscondit fermentum in tribus satis farine, donec fermentaretur totum. Inde est quod in cruce titulus Hebraice, Grece et Latine scribitur. Capiunt igitur apostoli tres pisces, et centum quinquaginta; quoniam eorum exemplo et sermone ducuntur quicunque ex his tribus mundi partibus ad Ecclesiam ueniunt. Dicit eis iehsu: uenite, prandete; et nemo  audebat discumbentium interrogare eum: Tu quis es? scientes quia Dominus est. Et uenit iehsu, et accepit panem, et dabat eis, et piscem similiter. Quotidie nos Dominus ad prandium inuitat. Quotidie nobis et panem et piscem apponit. Quotidie nobis cibum euangelicum, et sui corporis, et sanguinis delicias administrat. Dum enim hec Euangelia legimus, sui panis cibos nos in terris reficit. Hic et piscem assum nobis tribuit, quia qualiter passus est hic inuenimus  . Nec bene Christi retia trahere possunt, qui his cibis assidue non reficiuntur. Hoc iam tertio manifestatus est iehsu discipulis suis, cum resurrexisset a mortuis. De illis hic manifestationibus loquitur, que uel omnibus, uel pluribus in unum collectis facte sunt.

Lu. Cum ergo prandissent, dicit Simoni Petro iehsu: Simon Ioannis, diligis me plus his? Dicit ei: Etiam, Domine: tu scis quia amo te. Interrogat Dominus Petrum, an se diligat, quem semper et ubique maiorem amoris affectionem erga se ostendere uidebat. Sic modo superius, cum ceteri ad eum nauigio uenissent, ipse moras nauis exspectare non potuit, sed amoris immensitate cogente, in mare se precipitauit, ut uelocius ad Dominum uenire potuisset. Simon, inquit, Ioannis, diligis me plus his, qui tui amoris affectum erga me ostendis, plusquam hi? Dicit ei: Etiam, Domine: tu scis quia amo te. Etiam, Domine, amo te, et tu scis quia amo te. Scis etiam quantum diligo te. Ego autem nescio, an plus ceteris diligam te. Dicit ei: Pasce agnos meos. Non uult Dominus suos agnos alii committere, 294  nisi illi qui eos diligit, quos ipse tantum dilexit, ut pro eis mori dignaretur. Et ideo prius Ecclesie pastorem interrogat, an sese diligat? et sic postea ad pascendum suos agnos ei committit  . Dicit ei iterum: Simon Ioannis, diligis me? Ait illi: Etiam, Domine: tu scis quia amo te. Dicit ei: Pasce agnos meos. Dicit ei tertio: Simon Ioannis, amas me? Tunc Petrus contristatus, et timens se a Domino haberi suspectum, quia dixit ei tertio, amas me? respondit dicens: Domine, tu omnia scis: tu scis quia amo te. Dicit ei: Pasce oues meas. Prius agnos, deinde oues ei commisit; quia non solum pastorem, sed pastorum pastorem eum constituit. Pascit igitur Petrus agnos, pascit et oues; pascit filios, pascit et matres: regit, et subditos, et prelatos. Omnium  igitur pastor est, quia preter agnos et oues, in Ecclesia nichil est. Nihil, inquam, quod suis pastoribus Dominus commiserit. Ecce Petrus, qui ter negauerat, ter Dominum se amare respondit: quatenus amor deleat culpam, et dilectio tollat offensam  . Et dicit ei iehsu: Amen, amen, dico tibi, cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget, et ducet quo tu non uis. Quod quid significet, Euangelista exponens ait: Hoc autem dixit, significans qua morte clarificaturus esset Deum. In crucis namque patibulo positus beatus Petrus, ibique manus extendens, ab aliis cinctus et ligatus est. Et merito, postquam ter Dominum se amasse respondit, mortem suam ei Dominus nuntiauit, in quo quantum  eum dilexerit apertissime demonstrauit. Unde et subditur:

LuI. Et cum hoc dixisset, dicit ei: Sequere me.Si me, inquit, diligis, sequere me, ueni post me, imitare me. ut sicut ego pro te, ita et tu moriaris pro me. Hoc autem audiens beatus Petrus, et mente, et pedibus cepit ire post Iesum. Conuersus autem uidit illum discipulum, quem diligebat iehsu, sequentem, qui et recubuit in cena super pectus eius, et dixit; Domine, quis est qui tradet te? Pluribus in locis Ioannes apostolus de seipso loquens ait: Hic est discipulus ille, quem diligebat iehsu; quasi uel solum ipsum, uel pre ceteris ipsum unum dilexisset. Christus autem, si aliquem plus diligebat, eum utique plus diligebat, qui ceteris melior erat. Quod autem  omnes diligeret, ipse ostendens, ait: »Sicut dilexit me Pater, et ego dilexi uos .« Perfecte igitur diligebat omnes. Non ergo plus diligebat Ioannem, quia perfecta dilectione nulla dilectio maior est. Sed dicis: Ille melior est, qui plus diligitur a Domino. Et ego dico quia ille melior est, qui plus diligit Dominum. Non facile igitur patet quis melior sit, an Petrus, an Ioannes? Quod enim Petrus plus diligat Dominum, ostendit etiam ipse Dominus, dum dicit: Simon Ioannis, diligis me plus his? Quod uero Ioannes plus diligatur a Domino, ipse manifestat dicens: Hic est discipulus, quem diligebat iehsu. Hoc ergo, quia ad litteram non procedit, significationem uideamus. Quid enim per Petrum, nisi uita actiua? Quid per Ioannem, nisi uita contemplatiua  designatur?  Iste enim et uxorem, et prolem habuit. Ille semper in uirginitate perseuerauit. Istum ad laborem, illum ad quietem Dominus inuitat. Isti dicit: Sequere me. De illo dicit: Sic eum uolo manere, donec ueniam, quid ad te? Fatigatur enim semper, et transit uita actiua: manet uero, et quiescit contemplatiua. Unde in Canticis canticorum dicitur: »Adiuro uos, filie Ierusalem, per capreas, ceruosque camporum, ut non suscitetis neque euigilare faciatis dilectam, donec ipsa uelit .« Nota modo, quod ipsa quoque uita dilecta dicatur, que per hunc dilectum significatur. Ipse quoque Ioannes hoc in loco uitam contemplatiuam se significare ostendit, dum se  supra 295 pectus Iesu recubuisse dicit. Illi enim recumbunt supra pectus Iesu, qui sapientie et scientie operam dant, et qui lectioni uacant, et contemplationi. Si ergo Petrus significat uitam actiuam, Ioannes autem contemplatiuam, plus utique diligit Dominus Ioannem, quam Petrum, id est illam uitam que significatur per Ioannem, quam illam que significatur per Petrum, quamuis equaliter diligat Ioannem et Petrum. Hunc ergo cum uidisset Petrus, dicit Iesu: Domine, hic autem quid? De me, inquit, iam scio. Certus sum de morte mea. Nuntiasti mihi passionem meam. uolo etiam scire, qua morte te clarificet iste frater, et conseruus, et socius meus. Dicit ei iehsu: Sic eum uolo manere donec ueniam. Quid ad te? Tu me sequere.  Tu, inquit, me sequere. Tu, sicut ego, crucem ascende. Tu eamdem, quam ego, mortem patere. Hunc autem sic uolo manere. Non cruce, non persecutoris gladio, non aliqua uiolentia uolo eum uitam finire; sed in pace et quiete diem ultimum terminare  . ueniam ad eum, et quando mihi placuerit, uocabo eum. Nemine cogente, sed ipso uolente, et me uocante, de pace in pacem, de quiete in quietem transferam eum. Legitur enim  quod beatus Ioannes, longo iam senio confectus, cum in pace et quiete Ecclesiam regeret apud Ephesum, populum ad se conuocans, post longam allocutionem, et missarum celebrationem, in locum iuxta altare defossum descendit, et ita quasi somno quodam leui atque suaui ad Deum  transiuit. Quid est igitur: Sic eum uolo manere? Quid est sic? Sic, inquit, ut a nemine occidatur, sed me uocante, suauiter et iucunde de hac uita in aliam transferatur. Exiit ergo sermo iste inter fratres, quod discipulus ille non moritur. Et non dixit iehsu: Non moritur, sed: Sic eum uolo manere, donec ueniam. Quid ad te? Non bene ergo discipuli intellexerant id quod Dominus de Ioanne dixerat, sic eum uolo manere, donec ueniam. Non enim his uerbis Iesu significatur, quod Ioannes non moriatur. Si enim hoc his uerbis significaretur, nequaquam Ioannes dixisset: Et non dixit iehsu: Non moritur, sed: Sic eum uolo manere, donec ueniam.  Quid enim aliud dixit iehsu, nisi id, quod eius uerbis significabatur? Non enim tantum attendimus uerba, quantum uerborum significata  . Hic est discipulus ille, qui testimonium perhibet de his. Et scripsit hec, et scimus quia uerum est testimonium eius. Sunt autem et alia multa, que fecit iehsu, que si scribantur per singula, nec ipsum arbitror mundum capere eos, qui scribendi sunt, libros. Hic modus locutionis hyperbole dicitur a grammaticis  , quod fidem excedens interpretatur. Excedit enim audientium fidem, neque facile creditur, quod taliter  dicitur. Sic enim et Dauid de Saul et Ionatha locutus est quod essent aquilis uelociores, leonibus fortiores. In his tamen non uerba ipsa, sed loquentis intentionem attendere debemus. Potest autem et sic intelligi, quod, si omnia scriberentur, que fecit iehsu, mundus ipse eorum occulta mysteria et profundas significationes ad plenum capere et intelligere non posset. Et ideo pauca de pluribus elegit, ut facilius intelligantur, diligentius querantur, fide credantur, et memorie tradantur.


EXPLICIT LIBER DILIGENTIS LUCIDAEQUE EXPOSITIONIS.





S. BRUNONIS ASTENSIS EPISCOPI SIGNIENSIS EXPOSITIO IN APOCALYPSIM.





PRAEFATIO EDITORIS.

 296 Non ut eadem repetamus, que hoc de commentario in prefatione generali diximus, iterum de eo prefari uolumus, sed aliqua addenda sunt, ut huiusmodi S. Brunonis interpretatio maiori in pretio habeatur. Haud parum ad eius estimationem confert ipsius commentatoris testimonium, fatentis se Apocalypsim interpretasse, cum Signiensis Ecclesie administrationem reliquisset; adeoque in secessu Casinensi monachus, iamque mature esset etatis hoc opus perfecit. Eo enim tempore rerum spiritualium meditationibus, sanctorumque Patrum lectionibus omnino uacans, satius librum hunc mysteriis altissimis plenum scrutari et introspicere ualuit. Additur etiam, ut cum plures annos in episcopatu egisset, in quibus diuersis muneribus et legationibus perfunctus fuerat, Ecclesie uniuerse faciem agnoscens, in exponenda Apocalypsi, que ad septem episcopos Asie scripta est; de officio et sanctitate episcopi, de clericorum moribus, deque uita Christiana docte et opportune disseruit. Neque hereticorum errores, Simoniam presertim et schisma insectari omisit, que duo mala tunc temporis Ecclesiam latius infestabant. Hic non inopportunum erit animaduertere huiusmodi Brunonis commentarium quam mirabiliter conferat ad confirmandam Apocalypsis ueritatem, et auctoritatem contra hereticos, qui eam labefactare et euertere conati sunt. Nemo enim consentientibus plurimis tum Grecis, cum Latinis Patribus in dubium reuocare debet, hac in reuelatione statum futurum Ecclesie, a Christo Domino institute, uariis sub imaginibus adumbrari, iisque fideles premoneri, ne se subripi a diabolo sinant, neue ab euangelice legis obseruatione deficiant. Multimodis probanda est eorum fides, precipue in mundi fine per Antichristum, atque per eius asseclas, hereticos scilicet, quorum uersutie, hallucinationes, et falsa dogmata adeo incautos, et a uitiis deprauatos inuadent, ut miserrime, si ipsis crediderint, sint perituri. Decebat ergo infinite Dei misericordie, ut qui tot ante secula per prophetas, et per figuras primum Redemptoris hominum aduentum in mundum annuntiare fecerat, ut uias eius ipsi pararent, id est, ut se paratos ad eum digne recipiendum redderent; de secundo eiusdem aduentu in terram eos premoneret; quando scilicet consummata fuerint omnia ab eterno stabilita, eritque tempus quo Christus, supremus iudex, iustos gaudiis, malos autem penis eternis destinabit. Ad hoc enim quidquid in ueteri Nouoque Testamento scriptum est, cum referatur;  hanc oportebat ueritatem talibus rationibus et argumentis suffultam tradere, ut, nisi quis lucem pro tenebris accipere uoluerit, de ea omnino persuasus esset. Cum hec ergo tractanda et illustranda sibi proposuisset auctor noster, in septem libros totam S. Ioannis euangeliste reuelationem distribuit; quibus arcana singula, figuratiuis signis inuoluta detexit, et a precipuis aliarum scripturarum testimoniis confirmari demonstrauit. Neque silentio preteribo peculiarem hanc S. Brunoni laudem esse tribuendam, quod paucos inter Patres sit collocandus, qui totum Apocalypsis librum suis commentariis locupletarunt: nam quamuis loca aliqua a pluribus interpretata inueniantur; quos inter S. Hippolytum, et Cassiodorum nominabo; pauci tamen a capite ad calcem exponere aggressi sunt. Spero etiam mihi pergratos fore lectores, quod hac in editione non interpolatam, ut Marchesius publicauit, sed integram totamque perfectam, S. Brunonis expositionem in Apocalypsim habebunt, cum in ea ex collatione duorum codicum optime note Bibliothece uaticane, et editionis Lugdunensis Bibl. PP. tom. XX, in quo edita est Expositio auctoris in Apocalypsim, plura loca integra clarioraque restituta sint.



PRAEFATIO AUCTORIS.


 297 »Apocalypsis Ioannis tot habet sacramenta quot uerba. Parum dixi, et pro merito uoluminis laus omnis inferior est. In uerbis singulis multiplices latent intelligentie  .« His enim paucis uerbis beatus Hieronymus  aperte demonstrat, quante liber iste sit dignitatis. In cuius expositione, ideo nos post multos alios qui eum exposuerunt, laborare curauimus; quoniam et si sententias bene sint exsecuti, in uisionum tamen continuatione, distinctioneque parum quid dixisse uidentur. Quamuis id ipsum, propter hoc ipsum, quidam amicorum meorum me facere rogauerunt, quorum utique petitioni et uoluntati parere idoneum estimaui. Et prius quidem quam ad episcopatus  cognitatem, Christo Domino, non meis meritis, me uocante, conscenderem, Ingoni Astensi episcopo Psalterium, Senensibus uero canonicis, cum quibus et ipse qualiscunque canonicus uictitabam, Cantica canticorum, prout potui, exposui; post episcopatum autem hanc beati Ioannis Apocalypsim, propter causam superius memoratam, et ante hanc, prophetarum nobilissimum Isaiam, rogatu Damiani uenerabilis abbatis, satis compendiose lucideque disserui. Hunc igitur librum, de quo nunc loquimur, septem libris determinaui; quoniam et si plures habeat, septem tamen eius principales sunt uisiones, quarum et si uerba diuersa, sententia tamen pene eadem esse uidetur. In omnibus enim Ecclesie persecutiones narrantur, preter quod in ultimo  celestis Ierusalem edificia describuntur. Primus siquidem liber de septem Ecclesiarum, totidemque  angelis, in quibus omnes usque ad consummationem seculi significantur, abundanter loquitur, suaque unicuique premia uictori promittit. In secundo autem a principio nascentis Ecclesie incipiens, in septem sigillis aperiendis, omnia eius usque in finem sacramenta, beatus Ioannes  comprehendit. In tertio uero a Christi predicatione initium faciens, in septem angelis tubis canentibus, usque ad Antichristi aduentum omnes Ecclesie persecutiones per ordinem narrans, post Henoch, et Elie mortem, et resurrectionem, Christo Domino, ad iudicium ueniente, finem facit. Similiter autem et in quarto a Saluatoris nostri sermone, sancteque matris Ecclesie porta, et cruciatibus inchoans, sub specie bestie septem  capitibus deformate, quid et a quibus Ecclesia passa sit, usque ad uniuersale iudicium, librum pretendit. At uero in quinto iterum, sicut in aliis a capite incipit, et septem angelis septem iracundie Dei phialas plenas fundentibus, eadem, que in aliis significando, ad eumdem terminum uenit. Sextus autem liber a Christo incipit, qui draconem antiquum suo tempore ligat et soluit, atque alios secunda morte damnando, alios uero secunda resurrectione beatificando  , illis infelicissimum, his gloriosissimum finem facit. In septimo uero relinquitur sabbatismus  Dei, in quo seruilis operationis nichil fit, nichilque narratur, sed tamen celestis Ierusalem edificia describuntur, que omnium generum lapidibus exornata, et duodecim margaritis per duodecim portas  decorata, nullum nisi decorum in se recipit habitatorem.



LIBER PRIMUS.



CAPUT PRIMUM.


298  Apocalypsis Iesu Christi, quam dedit illi Deus palam facere seruis suis, que oportet facere cito, et significauit, mittens per angelum suum, seruo suo Ioanni, qui testimonium perhibuit uerbo Dei, et testimonium Iesu Christi, quecunque uidit. Hec, inquit beatus Ioannes, est Apocalypsis, id est reuelatio, non mea quidem, sed Iesu Christi  . ue enim prophetis, qui prophetant de corde suo. Unde et ad Ierusalem dicitur: »Prophete tui uiderunt tibi falsa ;« quales in libris Regum plures inueniuntur. Ut ergo apostolus et propheta se a talibus sequestraret, dicens, Apocalypsis, addidit, Christi Iesu. Sed unde, et a quo Christus eam accepit? uis audire a quo: Quam dedit illi Deus.   Christus iehsu, et homo est, et Deus: secundum hominem autem mortalis, et ignorantie subditus: at uero secundum Deum immortalis, et omnia sciens. Deus ergo, id est diuinitas, que in Christo erat, imo et est, dedit eam Christo Iesu. Quod nichil est aliud, quam Christus iehsu dedit hanc reuelationem, hoc est ipse sibi. Quare autem eam dederit, requiritur: palam facere seruis suis, id est, ut seruis suis  palam faceret et reuelaret. Potest autem et sic intelligi, ut Pater eam Filio dederit; unde et ipse Filius ait: »Omnia mihi tradita sunt a Patre meo .« Itemque: »Mea doctrina non est mea, sed eius qui misit me, Patris .« Sequitur: Que oportet fieri  cito; ea, inquit, Saluator noster seruis suis palam fecit et reuelauit que cito, et non post multum temporis fieri oportet. Nam et passiones martyrum hic enarrantur, que adhuc uiuente apostolo fieri ceperunt. Denique ad summe prouidentie intuitum omnia cito sunt, quamlibet multum morentur. Et significauit, mittens per angelum suum seruo suo Ioanni. Significauit, inquit, palam fecit, et reuelauit. Hoc  autem per angelum suum mittens principaliter seruo suo Ioanni, qui ceteris conseruis eam manifestaret. Sed quis est iste Ioannes, qui testimonium  perhibuit uerbo Dei? Quale testimonium? »In principio erat uerbum, et uerbum erat apud Deum, et Deus erat uerbum .« Unde et ipse ait: »Hic est discipulus ille qui testimonium perhibuit de his, et scripsit hec, et scimus quia uerum est testimonium eius .« Sed unde testimonium Dei uerbo perhibuit? Omnium quidem quecunque uidit. Sic et in Epistola sua ait: »Quod fuit ab initio, quod audiuimus de uerbo uite, et manus nostre tractauerunt, annuntiamus uobis .«

Beatus qui legit, et qui audit uerba prophetie huius, et seruat ea que in ea scripta sunt. Quam sit laudabilis hec prophetia  , his uerbis declarat. Beatus, inquit, non solum qui legit uerba prophetie  huius , uerum etiam et qui audit quod pene omnibus datum est. Sic tamen si seruat ea que in ea scripta sunt. Magna quidem est promissio, sed laboriosa est obseruatio. Unde et Apostolus ait. »Non auditores legis iusti sunt apud Deum, sed factores legis iustificabuntur .«

Tempus prope est. Prope, inquit, tempus est quo et ista compleantur, et Christus ad iudicium ueniens sua precepta seruantibus merita retribuat. Unde et in fine huius libri dicit: »Ecce uenio uelociter, beatus, qui custodit uerba prophetie libri huius .«

Ioannes septem Ecclesiis, que sunt in 299 Asia,  gratia uobis, et pax ab eo qui est, et qui erat, et qui uenturus est. Que sunt autem iste septem Ecclesie, in sequentibus declaratur. His autem beatus Ioannes hanc Apocalypsim mittens, ait: Gratia uobis, et pax; quoniam ad gratiam et bonam uoluntatem, et ad summi Dei pacem reconciliati estis.  Hic autem ab eo qui est, quem Iudei non esse putant, et qui erat prius etiam quam de uirgine nasceretur. Et qui uenturus est mundum uidelicet iudicare, atque unicuique secundum merita dare.

Insuper et a septem spiritibus, qui in conspectu  eius throni sunt  . Hos autem septem spiritus, siue magis septem Spiritus sancti gratias propheta enumerans ait: »Et requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .« Hi autem in conspectu throni eius esse dicuntur, per quem Christi humanitatem, et uel sanctam Ecclesiam intelligimus. Nunc autem ad superiora reuertimur  . Nam quoniam indeterminata dixerat, ab eo qui est, et qui erat, et qui uenturus est, ut sciretur de quo loquebatur, subiunxit: Et ab Iesu Christo, qui est testis fidelis, primogenitus mortuorum, et princeps regum terre. Testis namque fidelis ille est, qui ait: »Qui me confessus fuerit  coram hominibus, confitebor et ego eum coram Patre meo .« Ipse enim quotidie interpellat pro nobis ad Patrem. Est autem et primogenitus mortuorum, quoniam nemo ante ipsum ad immortalitatem a mortuis resurrexit. Omnes enim iterum mortui sunt, quicunque ante eum resurrexerunt. Potest autem et sic intelligi, ut non solum eorum qui tunc, quando ista dicebantur, uiuebant, uerum etiam qui iam pridem mortui erant, ipse sit primogenitus.  Unde et primogenitus alibi dicitur, ante omnem creaturam . Est autem princeps regum terre, utpote Rex regum, et Dominus dominantium. Merito igitur gratia et pax ab eodem nobis donari dicitur, quoniam per ipsum reconciliati sumus, cooperante uidelicet Spiritu  sancto, in quo sumus regenerati et illuminati.

Qui dilexit nos, et lauit nos a peccatis nostris in sanguine suo.  Quantum nos ipse dilexerit apertissime demonstratur, cum pro nobis omnibus mori non dubitauerit. Nam sicut ipse ait: »Maiorem hac dilectionem nemo habet, quam ut animam suam ponat quis pro amicis suis .« Lauit autem nos in sanguine suo, qui ideo ex ipsius latere simul cum aqua defluxit, ut non solum nos redimeret, uerum etiam a peccatorum sordibus emundaret.

Et fecit nos regnum, et sacerdotes Deo, et Patri suo, ipsi gloria, et imperium in secula seculorum. Amen. A priuilegio maioris partis regnum nostrum  sacerdotes appellat, quoniam non tyranni et homicide, sicut in aliis, imo sacerdotes et episcopi in Ecclesia Dei obtinent principatum. Nam et secundum  apostolum, totum regnum nostrum in sacerdotio consistit, qui omnes sacrificare precipiens, ait: »Obsecro uos per misericordiam Dei, ut exhibeatis corpora uestra hostiam uiuentem .« Ipsi autem sit, gloria, iam fugatis et uictis inimicis, et imperium, quia ubique dominatur. Hoc autem non ad tempus, ut imperatoribus Romanis contigit, sed in secula seculorum. Quod nos quidem confirmantes, letabundi omnes dicamus: Amen  .

Ecce uenit cum nubibus, et uidebit eum omnis oculus, et qui eum pupugerunt, et plangent se super eum omnes tribus terre; etiam: Amen. Legitur enim in Actibus apostolorum, quod celos ascendentem nubes eum susceperit ab oculis eorum, deinde angeli  dixisse memorantur. »Hic iehsu, qui assumptus est a uobis in celum sic ueniet, quemadmodum uidistis eum euntem in celum .« In nube ergo ueniet, siquidem in nube ascendit. Possumus autem et per nubes, prophetas et apostolos intelligere, per quorum doctrinam, quasi per pluuiam fides in Ecclesia germinauit. Cum his autem ad iudicium ueniet, quoniam et ipsi iudices erunt. Et uidebit eum omnis oculus, non solum sanctorum, uerum etiam Iudeorum, qui eum crucifixerunt et occiderunt: ut et illi de fide gaudeant, et isti de sua perfidia doleant  . Et plangent se super eum omnes tribus terre; alii quidem pre gaudio, alii uero pre timore; alii quia parum, alii quia nichil ei seruierunt. Quod autem subditur, etiam, amen, quorum alterum est  Latinum, alterum Hebreum, confirmatio est eorum 300 que dicta sunt,  ut omnes, et Latini et Hebrei, eum regem et iudicem clament. Neque dicent: »Non habemus regem, nisi Cesarem ,« cum regem uiderint etiam supra Cesarem.

Ego sum alpha et omega, principium et finis, dicit Dominus Deus qui est, et qui uenturus est omnipotens. Hec enim duo elementa sic in Grecorum alphabeto posita sunt, ut alterum primum, alterum ultimum locum obtineat. Est ergo Christus alpha et omega, primus et nouissimus, initium et finis; primus ante omnia, finis post omnia, a quo cuncta procedunt, ad quem cuncta redeunt  ; intra quem omnia,  extra quem nichil; ad quem qui peruenerit, ultra non habet, quo uadat. Et ipse quidem reuera est, quoniam semper est. Ipse est qui erat, quoniam in  principio erat, ipse etiam uenturus est, ut supra dictum est.

Ego Ioannes frater uester, et socius in tribulatione, et regno, et patientia in Christo Iesu: fui in insula que uocatur Pathmos propter uerbum Dei, et testimonium Iesu: fui in spiritu in Dominica die  , et audiui post me uocem magnam, tanquam tube, dicentis  : Quod uides, scribe in libro et mitte septem Ecclesiis que sunt in Asia, Epheso, et Smyrne, et Pergamo, et Thyatire, et Sardis, et Philadelphie, et Laodicie.---Ego, inquit, Ioannes, Dei gratia interpretatus, per Dei gratiam in apostolatum electus, frater uester, quem, sicut uos, ex aqua et Spiritu sancto sancta mater Ecclesia genuit. Et socius in tribulatione, ne uos in tribulationibus deficiatis,  quas me quoque apostolum et doctorem uestrum ferre uidetis. Socius et in regno, et eadem perferentes, eamdem quoque gloriam suscipiamus. Et in patientia socius, ut et uos, sicut ego, magis pati uelitis, quam de iniuria uindicare: quam utique patientiam in Christo fuisse audistis, qui cum se defendere posset, mortem tamen et crucem sustinuit. Ego, inquit, fui in insula, que uocatur Pathmos, propter uerbum Dei. Lege historias, et inuenies beatum Ioannem, propter insuperabilem euangelizandi constantiam, et quia testimonium perhibebat Iesu, in Pathmos insulam in exsilium missum  . uidit hanc uisionem in Dominica die, ut eam ipsius esse non dubitaret, cuius est dies. Precipitur autem sibi, ut quod in spiritu uidet,  in libro scribat, et septem Ecclesiis mittat, ut per has septem, omnes alias mundi Ecclesias intelligamus. De his autem et propheta olim predixit. »Apprehendent septem mulieres uirum unum .« Et bene septem dicuntur, quoniam septem a septem spiritibus reguntur, et in septem diebus includuntur.

Et conuersus sum, ut uiderem uocem, que loquebatur mecum, et conuersus uidi septem candelabra aurea, et in medio septem candelabrorum aureorum similem filio hominis, uestitum podere, et precinctum ad mamillam zona aurea. Conuersus namque ad spiritualem intelligentiam beatus Ioannes uidit et intellixit uocem illam, que cum eo loquebatur. Conuertere ergo et tu, quicunque hanc prophetiam  intelligere cupis, ut nichil carnaliter sapiens, totus ad spiritualem intellectum rapiaris. Septem autem  candelabra aurea, sicut in sequentibus demonstratur, septem sunt Ecclesie, quas sepius memorauit. Et merito candelabris Ecclesie comparantur super quas, ut ceteris lumen prebeant, quasi lucerne episcopi constituuntur. Unde et in Euangelio Dominus ait: »Nemo lucernam accendit, et ponit eam sub modio, sed super candelabrum, ut luceat omnibus qui in domo sunt .« Que ideo aurea fuisse memorantur, quoniam sicut aurum omnibus metallis prefertur; ita et Ecclesia fulgore sapientie, et integritate fidei, et incorruptione uirtutum, cunctis nationibus melior est. In medio autem similis filio hominis uidetur, per quem Christum intelligimus, qui perfectus Deus, perfectusque homo est  . Dicitur autem uestitus podere, carne  uidelicet uirginali et incorruptibili, quam nulla unquam macula denigrare ualuit. Sed quid zona aurea circa mamillas, nisi sapientia 301 in corde?  Ut ergo omnes sapientie et scientie thesauros in Christo pectore reconditos demonstraret, zona aurea eius  mamillam precinctam dixit. Si autem et sapientia fulget in pectore , cinge eam ne effluat, stringe ne amittas, dic cum Propheta: »In corde meo abscondi eloquia tua, ut non peccem tibi .«

Caput autem eius, et capilli erant candidi, tanquam lana alba, et tanquam nix, et oculi eius uelut flamma ignis, et pedes eius similes aurichalco, sicut in camino ardenti, et uox illius tanquam uox aquarum  multarum. Caput eius atque capilli lane et niui comparantur, ut qui nuper in Iudea adolescens et iuuenis apparuit, uetustus, et plenus dierum, et cunctis patriarchis et prophetis antiquior intelligatur. Ideoque et Iudeis, quamuis sibi indignantibus, ipse dicebat: »Amen dico uobis, antequam Abraham fieret, ego sum .« Et quamuis huius uideretur esse etatis, in qua et oculi caligare, et pedes lassescere, et uox deficere solet; attamen et oculi perspicaces, et pedes fortes, et uox sublimis, et cetera uirilis ualetudinis in eo esse uidebantur. Possumus autem et per oculos eius prophetas intelligere, qui claro et perspicaci intuitu, usque ad seculi consummationem cuncta perspexerunt; per pedes uero aurichalco similes, apostolos uirtutibus  ualidos, sapientia claros, et caritatis igne accensos intelligamus, de quibus dicitur: »Quam speciosi  pedes euangelizantium pacem, euangelizantium bona .« uox uero ipsius, que quasi aque multe resonabat, sancta predicatio, populique laudatio est, que ubique terrarum, cunctorum ore fidelium Dominum magnificat.

Et habebat in dextera sua septem stellas, et de ore eius gladius ex utraque parte acutus exibat: et facies eius, sicut sol, lucens in uirtute sua. Quod autem he septem stelle septem sunt supradictarum Ecclesiarum angeli, id est episcopi, ipse in sequentibus apertissime demonstrat  . Hos autem in sua dextera Christus habet, quia in sua uirtute eos disponit et regit. Gladius autem ex utraque parte acutus, qui ex eius ore exibat, sermo ipse est; de quo Apostolus ait: »Et gladium spiritus, quod est uerbum Dei .« Itemque: »uiuus est Dei sermo, et efficax et penetrabilior omni gladio ancipiti .« Utrimque autem acutus gladius iste dicitur, quoniam undique peccatores percutit. Facies autem Christi, sicut sol in meridie ita lucebat, quia, quamuis senex esset, senectutis tamen pallor, et macies in eo non apparebat. Ante hanc autem faciem, quando peruenerint, quasi sol in regno Dei sancti fulgebunt.

Et cum uidissem eum, cecidi ad pedes eius tanquam mortuus; et posuit dexteram suam super me dicens: Noli timere, ego sum primus et nouissimus, et fui mortuus, et ecce sum uiuens in secula seculorum, et habeo claues mortis et inferni. Scribe ergo que uidisti, et que sunt, et que oportet fieri post hec. Quasi mortuus cecidit beatus Ioannes, quoniam adhuc  mortalis tantam uisionem ferre non potuit. Sic et Daniel post illam terribilem uisionem cecidit, et egrotauit. Posuit autem Dominus dexteram suam super eum, quia sue uirtutis presentia eum confortauit, et ait: Ego sum primus et nouissimus. Hoc autem superius expositum est. Et fui mortuus secundum carnem. Et ecce sum uiuens in secula seculorum. Unde Apostolus, »Christus, inquit, semel mortuus est, iam non moritur, mors illi ultra non dominabitur .« Et habeo claues mortis, et inferni  . Prius enim mors et diabolus ubique uagabantur, prius omnes inferni porte aperte erant, undique illuc concursus fiebat populorum: at uero quia nunc paradisi porte aperte sunt,  clause sunt porte mortis, in carcere et sub claue diabolus premitur: Scribe ergo que uidisti, et que  sunt, id est que modo in Ecclesia aguntur, et que oportet fieri post hec  . Magnus iste liber, in quo preterita, presentia et futura continentur.

Mysterium septem stellarum quas uidisti in dextera mea, et septem candelabrorum aureorum: septem stelle, angeli sunt septem Ecclesiarum, et septem candelabra septem Ecclesie. Expositio est superiorum, mysterium autem res est occulta, et figuraliter siue allegorice dicta  .



CAPUT II.

Et angelo Ephesi scribe: Hec dicit, qui tenet septem stellas in dextera sua, qui ambulat in medio septem candelabrorum 302 aureorum: Scio opera tua, et laborem, et patientiam tuam, et quia non potes sustinere malos, et tentasti eos, qui se dicunt esse  apostolos, et non sunt; et inuenisti eos mendaces, et patientiam habes, et sustinuisti propter nomen meum, et non defecisti. Episcopum Ephesiorum angelum appellat  , quoniam Christi legatione fungens Euangelium populo annuntiabat. Angelus enim nuntius interpretatur. Septem autem stelle, septem episcopi sunt, quorum et iste unus erat; et est finitum pro infinito, per hos enim omnes alios intelligimus. Quos in dextera sua Dominus tenere perhibetur, quoniam non sue, sed illius sunt ditionis, ipse eos regit atque gubernat, ipse inter mundi huius turbines et tempestates sustinet, ne cadant. Stelle autem ideo dicuntur, quoniam, ut Apostolus ait: »Sic inter peccatores fulgent, quasi luminaria in mundo .« Ambulat autem in medio   candelabrorum aureorum, que septem Ecclesias superius significare dixit.  Ambulat quippe in medio Ecclesiarum, quoniam sicut bonus paterfamilias, et greges, et pastores uisitans, uniuscuiusque uitam et opera considerat. Hinc autem supradictum episcopum, de opere, labore et patientia laudare incipit, quem in tantum mali persequebantur, ut eos sustinere non posset. Preterea neque falsis apostolis participare uoluit, sed tentans eos, inuenit mendaces; unde et illorum uitauit consortium, et quamuis multa pro Christi nomine sustinuerit, magna tamen preditus patientia non defecit.

Sed habeo aduersum te pauca, quia caritatem  tuam primam reliquisti  . Memor esto itaque unde excideris, et age penitentium, et prima opera  hac. Sin autem uenio tibi, et mouebo candelabrum tuum de loco suo, nisi penitentiam egeris. Hunc enim, quem de labore et patientia multum laudauerat, quia ex culmine caritatis, quam prius magnam habuit, nunc cecidisse redarguit. Admonet ergo ut penitentiam agat, alioquin contra eum ueniet, suumque candelabrum de loco suo mouebit. Mouetur autem candelabrum de loco suo, quando Ecclesia a proprio episcopo separatur; tantum ergo ualet penitentia, ut eum iterum Ecclesie reconciliet, qui ab ea separari prius dignus fuerat.

Sed hoc habes bonum, quia odisti facta Nicolaitarum, que et ego odi. Qui habet aures audiendi audiat quid Spiritus dicat Ecclesiis: uincenti dabo edere de ligno uite, quod est in paradiso Dei mei. Reprehensus  de caritate, de fidei tamen constantia laudatur. Nicolaite namque heretici idolotithum edere iubebant, insuper et mulieres omnes uolebant esse communes.  Quod autem ait: Qui habet aures audiendi audiat quid Spiritus dicat Ecclesiis, procul dubio non corporis, sed cordis aures requirit. Lignum autem uite in paradisi  nos docuit Moyses, de quo primo homini comedere interdictum est. Datur igitur uincenti, quod negatum fuerat uicto. uince igitur prius, et sie demum accede ad lignum uite, prius reseca uitia, pelle odia, supera inimicos, deinde comede. »Qui enim manducauerit et biberit indigne, iudicium sibi manducat et bibit .« Paradisus Dei Ecclesia est, hortus reuera deliciarum, lignum uite caro Christi est;  lignum uite Dei sapientia est; de qua et dicitur: »Lignum uite his qui apprehenderint eam, et qui tenuerit eam, beatus .«

Et angelo Smyrne Ecclesie scribe  . Hec dicit primus et nouissimus, qui fuit mortuus et uiuit: Scio tribulationem tuam, et paupertatem tuam; sed diues es, et blasphemaris ab his qui se dicunt Iudeos esse, et non sunt, sed sunt synagoga Satane. Nihil horum timeas, que passurus es. Nam quia Iudei, priusquam carnem sumeret, Christum non fuisse dicunt;  ideo primum se nouissimum appellat. Non tamen secundum carnem se fuisse mortuum nogat; uerumtamen resurrexisse, quod illi non credunt, 303 et in eternum se uiuere affirmat. Laudat autem Smyrne  episcopum, non solum de tribulationibus  per quas intraturi sumus in regna celorum, uerum etiam de paupertate. Beatus igitur  episcopus, qui sic sua distribuit, ut semper pauper uiuat; talis enim diues est, sicut de isto dicitur. Unde et Apostolus ait: »Tanquam nichil habentes, et omnia possidentes .« Multi autem se Iudeos esse dicunt, sed non sunt, in quibus ueraciter habitat Satanas: Iudeus enim confessor interpretatur. Quicunque igitur Christum Dei Filium esse non confitetur, hic Iudeus non est. Audi Apostolum: »Non enim qui in manifesto Iudeus est, sed qui in abscondito; et circumcisio non carnis, sed spiritus .«

Ecce missurus est diabolus ex uobis in carcerem, ut tentemini, et habebitis tribulationem diebus decem: esto fidelis usque ad mortem, et dabo tibi coronam uite. Qui habet aures, audiat quid Spiritus dicat  Ecclesiis: Qui uicerit, non ledetur a morte secunda. Multa, inquit, passurus es, sed nichil timeas. Ecce enim diabolus, et membra eius: ecce Nero, Diocletianus, et Maximianus, multos ex uobis in carcerem missurus est, ut tentemini, an fideles sitis; ut tentemini, si forte uos decipere ualeant. Et habebitis tribulationem diebus decem  . Nullus enim numerus procedit ultra decem: omnis enim qui numerat, postquam ad decem peruenerit, iterum ab uno incipiens, ad decem usque recurrit,  in numero ulterius progredi nescit, nisi tantum ab uno numerare incipiat. Quid igitur est tribulationem habere diebus decem? hoc est tribulationem habere cunctis diebus. Sequitur: Esto fidelis usque ad mortem. Namque SS. martyres fideles exstiterunt, quia  nec in ipsa morte Deum negauerunt. Sed quo fructu? Et dabo, inquit, tibi coronam uite. »Nemo enim coronabitur, nisi qui legitime certauerit .« Quid est autem corona uite, nisi eternus immortalisque triumphus: Qui habet aures audiat quid per os meum Spiritus dicat Ecclesiis. Qui uicerit tentationes diaboli, non ledetur a morte secunda: primam enim mortem, que in corpore fit, nemo nunquam euadere potest; at uero a secunda, qua anime a Deo separate eternis tradentur suppliciis, solummodo sancti non ledentur  .

Et angelo Pergami Ecclesie scribe: Hec dicit qui habet rompheam ex utraque parte acutam: Scio ubi habitas, ubi sedes est Satane, et tenes nomen meum, et non negasti fidem meam. Diximus superius quod  de eius ore exibat gladius ex utraque parte acutus, quem hoc loco rompheam appellat, per quam  iudiciariam intelligimus potestatem. Laudat autem Pergami episcopum, quod etiam inter malos bonos exstiterit, et cum inter eos habitet, ubi  sedes est Satane, in quorum corde diabolus sedet et regnat, nomen Christi tamen tenuit, uerumque Christianitatis nomen habuit, et Christi fidem nunquam negauit.

Et in diebus illis Antipas testis meus fidelis, qui occisus est apud uos, ubi Satanas habitat. Antipas, ut fertur, martyr quidam fuit, qui pro Christi nomine Pergami ab iniquis occisus est. Ait ergo: In diebus illis, Antipas, qui fuit testis meus fidelis, siquidem pro meo nomine occisus est.  Apud uos, id est in ciuitate uestra, in qua, propter habitantium iniquitatem, ipse quoque magister eorum Satanas  habitare dignoscitur. In diebus illis, inquam, Antipas, et fides tua, subauditur, probata est, et quod Satanas Pergami habitet, manifestum.

Sed habeo aduersum te pauca, quoniam habes  ibi tenentes doctrinam Balaam, qui docebat Balac mittere scandalum coram filiis Isrel, edere, et fornicari; ita habes et tu tenentes doctrinam Nicolaitarum. Predictus episcopus de fide laudatur, de negligentia reprehenditur, uidelicet quod apud se hereticos esse permiserit, et contra Nicolaitarum heresim totis uiribus non pugnauerit. Legitur autem quod Balaam propheta cum uenisset ad Balac regem Moabitarum, et Dei populo malediceret, cumque rex, quia maledicere noluit, et indignatus esset, propheta regi placere uolens, consilium dedit ut  uenienti Isreli cibos pararet, atque mulieres apponeret que eos ad fornicationem incitarent; quod in quantam filiis Isrel ruinam acciderit, lege historiam, et inuenies . Hic autem Nicolaitarum heresis similis fuit, qui idolothytis uesci et mulieribus promiscue uti licere docebant.

Similiter penitentiam age; si quominus 304 ueniam tibi cito, et pugnabo cum illis in gladio oris mei. Qui habet aurem audiat quid spiritus dicat Ecclesiis. Precipitur et isti ut penitentiam agat; quod si non fecerit, cito ad eum Dominus ueniet, id est subito eum iudicabit, atque de hac uita uocabit, quo sublato, alius pro eo sabrogabitur, per quem contra hereticos in sui oris gladio Christus pugnabit.  Hoc autem episcopi audiant et uiriliter pugnent,  ne militare cingulum amittant. Hinc enim gladius uterque acutus, Nouum est et uetus Testamentum, ut qui nouis credere nolunt, ueteribus conuincantur exemplis,  et qui apostolis non credunt, prophetis credant. Disputo cum Iudeo, non timet gladium Pauli, uoluo ensem, necatur ab Isaia. Talis igitur est gladius Christi.  .

uincenti dabo manna absconditum, et dabo ei calculum candidum, et in calculo nomen meum scriptum, quod nemo scit, nisi qui accipit  . Quis pro tali sponsione non preliabitur? Quis pro tanto munere  non curret in hostem? Et ego quidem manna absconditum illud esse puto quod olim suis discipulis Christus promittebat, dicens: »Et ego dispono uobis regnum, ut edatis, et bibatis,  super mensam meam in regno meo .« O manna absconditum!  o delicie incognite, beatus qui ad eas pergere ualeat! Sed quid per calculum candidum, nisi corpus immortale? Calculum quidem, quia forte et impassibile, candidum autem, quia nouum et mundum, et ab omni sorde purgatum  . In peccatoribus autem non candidus calculus, sed terra nigra, et caro corruptibilis uidetur. Nomen autem nouum in calculo scriptum, non est nostrum perscrutari quale erit.  . Mentior utique, quia dico quod nescio, nondum enim accepi: o utinam aliquando accipere merear! Non dubito tamen multo melius et dignius esse isto, quo modo utimur, quo et homines uocamur.

Et angelo Thyatire Ecclesie scribe: Hec dicit Filius  Dei, qui habet oculos ut flamma ignis, et pedes eius similes aurichalco: Noui opera tua, et caritatem, et fidem, et ministerium, et patientiam tuam, et opera tua nouissima plura a prioribus. Sed habeo aduersum te, quia permittis mulierem Iezabel, que se dicit prophetas docere, et seducit seruos meos fornicari, et manducare de idolothytis. Quare autem Dei Filius oculos habeat ut flamma ignis, et pedes aurichalco similes, iam superius dictum est. Hunc quoque episcopum, sicut superiorem, de opere, caritate, et fide, de fide, et ministerio laudat, qui semper de uirtute in uirtutem proficiens se ipso semper melior fuerit. Reprehenditur tamen, quod mulierem Iezabel  non redarguerit, que, praue prophetas  exponendo, Dei seruos peccare cogebat. Iezabel  namque fluxus sanguinis interpretatur; significat autem hereticorum Ecclesiam, que, de animarum morte et sanguine gaudens, simplices quosque tunc temporis despiciens, post deos fornicari et idolothytis uesci docebat.

Et dedi illi tempus, ut penitentiam ageret, et non uult penitere de fornicatione sua. Et ecce ego mittam eam in lectum, et qui mechantur cum ea, in tribulatione maxima erunt, nisi penitentiam egerint ab operibus suis, et filios eorum interficiam in morte, et scient omnes Ecclesie, quia ego sum Dominus, scrutans corda et renes, et dabo unicuique uestrum secundum opera uestra. Clementissimus Dominus, qui non uult mortem peccatoris, sed uitam; qui ideo dat tempus penitentie, ne sua pereat creatura. Nam  quia ista Iezabel, id est impia hereticorum multitudo, penitentiam agere noluit, ideo de ea dicitur: Ecce mittam eam in lectum. In lectum mittitur, quatenus omni Satane priuata uirtute languescat et uires amittat; per quod datur intelligi ut, quamuis penitentiam agere nolit, in sua tamen perfidia non diutius gloriabitur: cito etenim illa heresis destructa est. Similiter autem et illi, qui cum ea mechantur, id est qui eorum blanditiis et seductionibus acquiescunt, nisi et ipsi penitentiam egerint, et a tali 305 operatione cessauerint, et in maxima tribulatione et doloribus sempiternis cum ea  erunt. Unde et subditur: Et filios eorum interficiam in morte; id est eorum sequaces morte morientur eterna. Et tunc tandem scient omnes Ecclesie  quia ego sum scrutans corda et renes. Scit enim Dominus in cuius corde sit peruersa scientia, et cuius renibus libido dominetur; ut et iustus iudex dicitur, »qui reddet unicuique secundum opera sua ;« quoniam et sancti a se differunt in claritate, et mali secundum merita penas recipiunt.

uobis autem dico ceteris, qui Thyatire estis: Quicunque enim habent doctrinam hanc, qui non cognouerunt doctrinam Satane, quemadmodum dicunt non mittam super uos illud pondus; tantum id quod habetis tenete, donec ueniam; et qui uicerit et custodierit usque in finem opera mea, dabo illi potestatem super gentes, et reget illas in uirga ferrea, et tanquam  uas figuli confringet eas, sicut ego accepi a Patre meo, et dabo illi stellam matutinam. Qui habet aures, audiat quid spiritus dicat Ecclesiis. Minatus est enim superius Iezabel et sequacibus eius; nunc autem fidelium eiusdem ciuitatis alloquitur multitudinem, eisque promittit quia nequaquam aliud pondus super eos mittet, neque aliam penitentiam, uel satisfactionem eis imponet, de hoc uidelicet quod cum hereticis conuersati sunt. Sic tamen, si  eorum doctrinam non receperint, et altitudinem, superbiam et astutiam Satane non cognouerint, ut illam imitarentur atque diligerent. Quod autem sequitur: Quemadmodum dicunt, prouerbium erat apud eos: nam quem superbia inflatum uidebant, illum Satane secreta et altitudinem cognoscere dicebant. Sequitur: Tantum id quod habetis tenete, donec ueniam  . uenit quippe, quando unumquemque de huius tabernaculi habitatione per mortem uocat. Quod tamen de uniuersali iudicio accipi potest. Qui autem Satane insidias uicerit, et Dei opera usque in finem custodierit, dabit illi potestatem super gentes, gentes utique hereticorum et Iudeorum, quas sic ad suum nutum reget, utique et constringet, ut neque euagandi neque fugiendi  licentiam habeant. Has autem in uirga ferrea, id est imperio et doctrina forti et insuperabili, tanquam uasa figuli, que utique fragilia sunt, confringet atque comminuet. Quod autem sequitur: Sicut accepi a Patre meo, talem se suis seruis potestatem dare significat, qualem et ipse naturaliter habet; unde ipse ait: »Qui credit in me, opera, que ego facio et ipse faciet .« Et dabo illi stellam matutinam; stellam claram et lucidam, stellam solis et diei nuntiam, de qua scriptum est: »Orietur stella ex Iacob, et exsurget homo de Isrel .« Nihil enim maius dari poterit, qui Dei Filii presentiam, claritatem et illuminationem ante oculos semper habebit: hoc enim ille desiderabat, qui dicebat: »Ostende faciem tuam, et  salui erimus .«



CAPUT III.

Et angelo Sardis Ecclesie scribe: Hec dicit qui habet septem spiritus Dei et septem stellas: Scio opera tua, quia nomen habes, quod uiuas, et mortuus es. Esto uigilans et confirma reliqua que moritura erant. Non enim inueni opera tua plena coram Deo meo; in mente ergo habe, qualiter acceperis et audieris, et serua, et penitentiam age. Si ergo non uigilaueris, ueniam tanquam fur, et nescies qua hora ueniam ad te. Quid enim significent septem spiritus, et septem stelle, iam superius expositum est. Hic autem episcopus, aliter a populo, aliter a Deo iudicabatur: nam et si a populo landaretur, apud Deum  tamen mortuus iam et inutilis erat; unde admonetur ut sit uigilans corporis, et dissidie somnum a se expellat, et opera, que iam in se moritura erant, iterum confirmet atque uiuificet: non enim inueniuntur plena coram Deo. Plena namque illa opera et perfecta sunt coram Deo, que non ad uulgi fauorem, sed ex bona mentis intentione fiunt. In mente ergo habere precipitur quam puram et sinceram doctrinam ab apostolis acceperit, eamque custodiat  et obseruet, et de his in quibus deliquit penitentiam agat, alioquin tanquam fur, et qua hora nesciet, ad eum ueniens, de hac uita subito exire compellet.

Sed habes pauca nomina in Sardis, qui non inquinauerunt uestimenta sua, et ambulabunt mecum in albis, quia digni sunt. Qui uicerit, sic uestietur uestimentis albis, et non delebo nomen eius de libro uite: et confitebor nomen eius coram Patre meo et coram angelis eius. Qui habet aures audiat quid spiritus dicat Ecclesiis. Tu, inquit, non sicut debuisti uixisti, habes tamen paucos in populo tibi commisso, quorum nomina iam scripta sunt in libro uite. Et hi quidem non inquinauerunt uestimenta sua, 306 et corpora sua, ut hereticorum spurcitiis  assentirent, et sese luxurie, idololatrie subiugarent, sed semper ambulauerunt mecum in albis, nulla uitiorum sorde denigrati. Mecum, inquit, quoniam huiusmodi consortio digni sunt. Quicunque autem ita uicerit, ut illi uicerunt, sic uestietur uestimentis albis, quemadmodum illi uestiti sunt, neque delebo nomen eius de libro uite  : liber namque uite, dispositio et memoria illius est. Unde et subditur:

Et confitebor nomen eius coram Patre meo et coram angelis eius. Nulle enim ibi charte, uel littere sunt necessarie, ubi talis est doctor ad nomina recitanda.

Et angelo Philadelphie scribe: Hec dicit Sanctus et uerus, qui habet claues Dauid, qui aperit, et nemo claudit, claudit, et nemo aperit: Scio opera tua, et  ecce dedi coram te ostium apertum, quod nemo potest claudere, quia modicam habes uirtutem, et seruasti nomen meum: ecce dabo de Synagoga Satane, qui se dicunt Iudeos esse, et non sunt, sed mentiuntur: ecce faciam illos, ut ueniant et adorent ante pedes tuos, et scient quia dilexi te, quoniam seruasti uerbum patientie mee. Hec, inquit, dicit Sanctus et uerus, Christus, uidelicet Dominus noster, qui nunquam mentitur  , nullum decipit, qui habet clauem et fortitudinem patris sui Dauid. Dauid namque manu fortis interpretatur, cuius uigor et fortitudo uelut clauis quedam erat ad inimicorum ciuitatem capiendam et reserandam  . Hanc clauem hereditariam et Christus habet, qui illas duas et maximas  ciuitates, infernum uidelicet et paradisum aperit, et claudit cui uult; quo quidem aperiente, nemo claudit,  quo claudente, nemo aperit. Unde et subditur: Ecce dedi coram te ostium apertum, quod nemo potest claudere, per quod paradisi ianuam possumus intelligere. Siue illud, de quo Apostolus ait: »Ostium mihi magnum et euidens apertum est, et aduersarii multi ,« significans aures omnium sibi esse apertas ad Euangelium audiendum. Sic et in hoc loco, etsi heretici huic episcopo resistant, tamen aures et auditum fidelium claudere non poterunt. Sed quia modicam habet uirtutem, id est paucos in hoc opere auxiliatores, ipse Dominus auxiliator eius multos de Synagoga Satane, qui se Iudeos esse mentiuntur, ei subiiciet et humiliabit, ut et ad fidem conuertantur, et uicti succumbant. Unde et subditur: Ecce faciam illos ut ueniant et  adorent ante pedes tuos; iam scilicet ad fidem conuersi et rei ueritatem agnoscentes. Et ecce tandem scient quia ego dilexi te, et hoc merito. Seruasti enim uerbum patientie mee: nam quia patientiam predicaui, tu quoque mea uerba considerans, omnia patienter sustinuisti.

Et ego seruabo ad horam tentationis, que uentura est in orbem uniuersum tentare habitatores in terra. Ecce uenio cito; tene quod habes, et nemo accipiat coronam tuam. Et qui uicerit, faciam eum columnam in templo Dei mei, et foras non egredietur amplius. Et scribam super eum nomen Dei mei, et nomen ciuitatis Dei mei noue Ierusalem, que descendit de celo a Domino, et nomen meum nouum. Qui habet aurem audiat quid spiritus dicat Ecclesiis. Tu  seruasti  uerbum patientie mee, et ego quoque te seruabo ad horam tentationis, que ubique terrarum uentura est. Nemo est qui non tentetur, sed non omnes superantur. Unde Apostolus ait: »Tentatio uos non apprehendat, nisi humana .« Ecce uenio cito  , te, subauditur, a tentationibus liberare, et pro patientia coronare. Tene ergo quod habes; nullus te a tue fidei constantia separare ualeat, ut nemo accipiat coronam tuam; nemo tibi subripiat locum tibi preordinatum. Et qui uicerit, faciam illum columnam in templo Dei mei. Tales enim columne, Petrus Iacobus et Ioannes fuerunt, de quibus Apostolus ait. »Qui uidebantur columne esse Ecclesie .« Super  hos Ecclesia firmata et fundata est, secundum illud: »Ego confirmaui columnas eius :«  307 et Apostolus: »Superedificati super fundamentum apostolorum et prophetarum .« Eorum namque doctrina et exemplis usque in finem Ecclesia regotur, et sustinebitur. Et foras non egredietur amplius; qui ergo ab Ecclesia separatur, sciat se nondum esse uictorem. Et scribam super eum nomen Dei mei, et nomen ciuitati; Dei mei noue Ierusalem, que descendit de celo a Domino, et nomen meum nouum. Non solum, inquit, nomen meum super eum scribam, ut a Christo Christiani uocentur, uerum etiam nomen Dei mei, ut et ipsi dii appellentur, secundum illud: »Ego dixi, Dii estis .« Insuper et nomen ciuitatis Dei mei noue Ierusalem, ut sicut illa uniuersaliter sponsa Christi uocatur, ita et uniuscuiusque anima  singulariter nuncupetur. Unde Apostolus ait: »Despondi enim uos uni uiro, uirginem castam exhibere Christo .« Quod autem Ierusalem sponsa Christi dicatur, audi hunc eumdem in fine libri huius dicentem: »uidi, inquit, ciuitatem nouam Ierusalem, descendentem de celo a Deo, paratam, tanquam sponsam ornatam uiro suo.« Possumus autem et nomen illud, quod ei ab angelo expositum est, nouum Christi nomen intelligere; sic enim scriptum est: Et uocabis nomen eius Iesum ,« quod interpretatur Saluator; nemo enim saluatur, nisi hoc nomine insignitus.

Et angelo Laodicie Ecclesie scribe: Hec dicit: Amen, testis fidelis, et uerus, qui est principium creature Dei. Scio opera tua, quia neque frigidus es, neque  calidus. Utinam frigidus esses, aut calidus! sed quia tepidus es, et neque frigidus es, neque calidus, incipiam te euomere ex ore meo. Christus enim, amen uocatur, quod Hebraice naturaliter significat uerum. Dicatur ergo: Hoc dicit ille, qui de se ipso ait: »Ego sum uia, ueritas, et uita ;« id ipsum enim ueritas, et uerum significat. Qui est testis fidelis, et uerus, sicut iam supra expositum est. Qui est principium creature Dei, a quo uidelicet omnis creatura sumpsit exordium. Scio opera tua, quia neque frigidus es, neque calidus: hic enim episcopus sic se pro tempore callide habebat, ut simul bonis faueret et malis; unde cuius potissimum secte fuisset, non facile discerni poterat  . Ideoque subditur: Utinam frigidus esses, aut calidus, ut Dei populum  per tuam hypocrisim decipere non posses; sed quia tepidus es, et neque frigidus, neque calidus, incipiam te euomere ex ore meo; ac si dicat: Anguis est mihi  in stomacho, nauseam mihi facis, non te ulterius sufferre possum: eiiciam te ergo ex ore meo, et nominis tui non recordabor amplius.

Quia dicis: Quod diues sum, et locupletatus, et nullius egeo, et nescis quia tu es miser, et miserabilis, et pauper, et cecus, et nudus. Suadeo tibi emere a me  aurum ignitum, probatum, ut locuples fias, et uestimentis albis induaris, ut non appareat confusio nuditatis tue, et collyrio inunge oculos tuos, ut uideas. Ego quos amo arguo, et castigo; emulare ergo, et penitentiam age. Tu, inquam, dicis, et tecum reputas quod nichilo egeas, et sic clausis oculis preteriens, siue bona, siue mala fiant, ad te pertincte non putas; et nescis quia tu es miser et miserabilis, omnique felicitate priuatus. Et pauper diuitiis spiritualibus; et cecus amissa discretione et lumine cordis; et nudus bonorum operum indumentis  . Sed crede consiliis meis, et bene tibi erit. Suadeo te emere a me aurum ignitum, probatum, ut locuples fias; aurum enim istud ignitum et probatum, quo homines locupletantur, caritas est, et boni  malique discretio. Hec enim semper ardet, et in Dei proximique dilectione sic accensa est ut exstingui non ualeat, secundum illud: »Aque multe non potuerunt exstinguere caritatem .« Sine hac nemo locuples erit, qui enim in hac offendit, et si totam legem obseruet, factus est tamen omnium reus. Sequitur: Et uestimentis albis induaris, ut non appareat confusio nuditatis tue. Qui enim huius uestibus indutus uon fuerit, et carnem qua indutus est a uitiorum maculis et sorde non mundauerit, confusus in iudicio, cunctorum oculis irridendus apparebit. Precipitur autem oculos collyrio ungere, quod utique medicamentum est ad oculos necessarium, et quia auaritia et cupiditate cecatus fuerat, largitate, et misericordia et caritatis unctione  mentis oculos inungat, quatenus omnium uitiorum detersa caligine, claritatis lumen recipiat. Sed quia de tanta redargutione indignari episcopus poterat, ideo beneuolentie uerba subinferens, ait: Ego quos amo arguo, et castigo, secundum illud 308 »Castigat omnem filium quem recipit .« Aemulare ergo uirtutes, emulare carismata meliora et age penitentiam, et saluus eris.

Ego sto ad ostium, et pulso, si quis audierit uocem meam, et aperuerit ianuam, intrabo ad illum, et cenabo cum illo, et ille mecum in throno meo, sicut et ego uici, et sedi cum Patre meo in throno eius. Qui habet aures, audiat quid spiritus dicat Ecclesiis. Stat enim Christus ad ostium, et pulsat quotidie uox eius, quotidie euangelica predicatio nostris auribus  insonat. Unde Apostolus: »Argue, inquit, obsecra opportune, importune ;« aures enim porte sunt per quas in pectoris tabernaculum Christus ingreditur, quas si quis aparuerit, et pulsantis uocem audierit, mox in eius mentis hospitium Christus intrabit, ibique habitabit, ideoque toties superius dictum est: Qui habet aures, audiat quid spiritus dicat Ecclesiis. Sed quid est? Et cenabo cum illo, et ille mecum, nisi eisdem cibis utemur, eodem  pane reficiemur, eademque doctrina saturabimur, et meus quidem cibus est, ut faciam uoluntatem Patris mei, qui in celis est . Qui autem isto cibo uescetur mecum, mecum cenabit, et ego secum  . Promittit autem uictoribus  secum in regno sedere suo, ut intelligant se super gentes et regna iudicandi accipere potestatem. Unde ipse  ait: »uos qui secuti estis me sedebitis super sedes duodecim, iudicantes duodecim tribus Isrel .« uicit et ipse omnesque suos captiuauit inimicos, atque cum Patre suo simul sedet in throno eius, secundum illud: »Pater non iudicat quemquam, sed omne iudicium dedit Filio .«



LIBER SECUNDUS.



CAPUT Iu.


Post hec uidi, et ecce ostium apertum in celo, et uox prima, quam audiui, tanquam tube loquentis mecum, dicentis: Ascende huc, et ostendam tibi que oportet fieri post hec. Statim fui in spiritu, et ecce  sedes posita erat in celo, et supra sedem sedens, et qui sedebat, similis erat aspectui lapidis iaspidis et sardinis  .---Post hec, inquit, inspexi, et uidi omnem Ecclesie fabricam, et quecunque usque in seculi consummationem futura erant. Et ecce ostium apertum in celo; celum hoc in loco sancta Ecclesia intelligitur, sicut in Euangelio frequenter habemus. Ut: »Simile est regnum celorum sagene misse in mare ,« et similia, cum de Ecclesia loquitur. Huius autem ostium nunquam clauditur, huius porta omnibus patet, neminem ad se uenientem repellit; quicunque excluditur, uel non ingreditur, non ostii, sed intrantis culpa est. uox autem prima, que tanquam tuba sublimis et excelsa  secum loquebatur, uox angelica fuit, que ista annuntiabat; que bene tube comparatur, quoniam sancti Spiritus inspirationem uix humana fragilitas ferre potest, de cuius uoce alibi dicitur: »Factus est repente de celo sonus, tanquam aduenientis Spiritus uehementis .« Que autem uox ista dixerit, audiamus. Ascende huc, et ostendam ibi que oportet fieri post hec. Ascensus iste, non corporis, sed mentis fuit. Ascende, inquit, huc, erige mentem, dilata uisum, et ea, que oculis carnis cerni non possunt, uno mentis intuitu contemplare. Quibus auditis, statim fui in spiritu; nichil carnale, nichil molis corporee me habere sensi; sed raptus in spiritu, et in excessu mentis, alium, continuo uisum suscepi  . Et ecce sedes posita erat  in celo. Sedes enim ista, quam in celo positam uidit beatus Ioannes, doctores Ecclesie sunt, in quibus Dominus sedet et habitat. Anima enim iusti sedes est sapientie. Super hanc autem sedem Dominum sedere uidit, cuius species erat similis aspectui lapidis iaspidis et sardinis. Iaspis uiridem habet  colorem, sardius uero clarum et igneum. Tali ergo colore Dominus 309 noster apparere uoluit; ut nobis insinuaret quid appetere debeamus. Habet enim colorem iaspidis; quia semper uiridis, semper uiuens, semper immortalis est, et nunquam ad siccitatem perueniens. Habet autem et colorem sardinis; siquidem Deus noster est ignis ardens. Hac enim specie et Moysi quondam apparere dignatus est. Ardeamus et nos feruore caritatis accensi, simul cum Apostolo dicamus: »Quis nos separabit a caritate Christi? tribulatio, an angustia? an fames? an nuditas?«  et cetera.

Et iris erat in circuitu sedis, similis uisioni smaragdi. Smaragdus enim quasi herba uiridis est, per  quam immortalitatem intelligimus, que semper uirens nunquam ad siccitatem peruenit. Iris autem, id est arcus celestis, duos principales colores habet, quorum alter est igneus, alter ceruleus, et quasi aqua uiridis; et rubeus quidem martyrium, uiridis autem baptismum designat  . Nemo ergo sedi Dei appropinquabit, nemo uiriditatem et immortalitatem suscipiet, nisi aut per martyrium transeat, aut baptismate abluatur: sint ergo iris, qui uolunt esse in circuitu solis.

Et in circuitu sedis sedilia uiginti quatuor, et super thronos uiginti quatuor seniores circumsedentes, amictos uestimentis albis, et in capitibus eorum coronas aureas. Quid aliud  , inquit, post irim uidi, in circuitu sedis sedilia uiginti quatuor, totidem seniores  sedentes in eis. Et ego quidem hos uiginti quatuor circa sedem Dei residentes, duodecim patriarchas et totidem apostolos intelligo, quos quidem duodecim patriarchas Iacob carnaliter genuit, ex quibus ceteri sancti ueteris Testamenti orti sunt. Duodecim uero apostolos Christus elegit, ex quibus omnis Ecclesie multitudo pullulauit. Unde scriptum est: »Pro patribus tuis nati sunt tibi filii .« Sedilia uero uiginti quatuor duodecim tribus sunt, in quibus predicti patriarche obtinent principatum, et duodecim Ecclesie, quibus apostoli prefuerunt. Nam usque hodie quilibet episcopus Ecclesiam sibi commissam, sedem suam uocare solet. Hi autem omnes uestimentis albis induti erant, mundi uidelicet a peccato, utpote ad Christi conuiuium  inuitati. Habebant autem in capitibus coronas aureas, per quas intelligimus eos omnes suos inimicos superasse: »Nemo enim coronabitur, nisi qui legitime certauerit .« Unde Apostolus, quia bene preliatus fuerit, de se ipso ait. »De reliquo reposita est mihi corona iustitie .«

Et de throno procedebant fulgura, et uoces, et tonitrua. Diximus superius quod Ecclesie doctores sint sedes Dei. De hac igitur sede procedunt fulgura, et uoces, et tonitrua: sententie namque ab eorum ore iaculate, quasi fulgura et ignite sagitte, totam uitiorum et hereticorum dissipant multitudinem, que quidem absque uoce et tonitru non fiunt, dum sancta predicatio et alte in Ecclesia resonat, et  quemdam terrorem futuri iudicii incutit audientibus. Finge ergo doctorem aliquem in Ecclesia predicare, et subito audies que fulgura sententiarum, que uoces utriusque Testamenti, que tonitrua minantium uerborum ab eius ore procedant.

Et septem lampades ardentes ante thronum, qui sunt septem spiritus Dei. uidit enim lampades, quibus sedes illuminabatur, et que ille fuerint exponens, ait, qui sunt septem spiritus Dei; id est, septem gratie Spiritus sancti. Secure ergo predicent doctores tanto lumine illustrati. Non enim, ut Dominus ait, ipsi loquuntur, sed Spiritus sanctus loquitur in eis.

Et in conspectu sedis tanquam mare uitreum simile crystallo. Erat, inquit, in conspectu sedis tanquam  mare uitreum, clara uidelicet aqua baptismatis. In conspectu quidem, quoniam nullatenus sancti doctores huius aque obliuiscuntur. Que quidem crystallo similis perhibetur quoniam crystallus ex aqua fit; tamen indurata, magis ignis quam aque tenet naturam. Sancti ergo ex aqua regenerati in crystallum conuertuntur, quoniam igne S. Spiritus plene, quales sunt interius, tales exterius apparent.

Et in medio sedis, et in circuitu sedis quatuor animalia, plena oculis ante et retro. Et animal primum simile leoni, et secundum animal simile uitulo, et tertium animal habens faciem quasi hominis, et  quartum animal simile aquile uolanti. Hec enim quatuor animalia, quatuor euangeliste sunt; qui bene in medio sedis, et in circuitu conspiciuntur, quoniam corum doctrina omnia replet, prelatos pariter et subditos. Sunt autem plena oculis ante et retro, quia preterita, 310 presentia et futura intuentur. Non timent tela inimicorum, non timent sententias hereticorum, quoniam omnia preuident, nichilque eis improuisum accidere potest. Et animal primum simile leoni, per quem Marcum euangelistam intelligimus, qui quasi leo per desertum rugiens, suum Euangelium incipiens ait: »uox clamantis in deserto, parate uiam Domino, rectas facite semitas eius .« Secundum uero animal, simile uitulo, Lucas est, qui a sacrificio  inchoans ait: »Fuit in diebus Herodis Iudee sacerdos ,« etc. Tertium autem animal, cui quasi hominis facies erat, Mattheus intelligitur, qui Christi natiuitatem incarnationemque describens, perfectum cum esse hominem et ex hominibus natum denuntians, ait: »Liber generationis Iesu Christi filii Dauid, filii Abraham .« At uero quartum animal, quod aquile uolanti simile erat, B. Ioannem, cuius uerba hec sunt, fuisse non dubitamus, qui quasi aquila pre ceteris altius uolans, Christun Dei Filium sine initio Deum esse demonstrat, dicens: »In principio erat uerbum, et uerbum erat apud Deum, et Deus erat uerbum .« Qui ergo hec animalia cognoscere uelit, inspiciat et legat in facie,  id est in suorum dictorum principiis, et confestim que et qualia sunt intelligere poterit.

Et quatuor animalia, singula eorum habebant ale senas, et in circuitu et intus plena sunt oculis, et requiem non habebant, die ac nocte dicentia: Sanctus, Sanctus, Sanctus Deus omnipotens, qui erat, et qui est, et qui uenturus est.---Singula, inquit, predictorum quatuor animalium senas alas habebant, que collecte simul uiginti quatuor faciunt, tot sunt igitur ale quot et predicti seniores; unde bene animalium eos alas esse intelligimus: his enim alis ubique terrarum Euangelia uolauerunt. Sed quia uetus et Nouum Testamentum idem sunt  , et idem significant, ideo non solum apostoli, uerum etiam patriarche, animalium ale merito dicuntur.  Hec autem animalia et in circuitu, et intus plena sunt oculis, ut et uisibiles et inuisibiles, exteriores et interiores preuideant inimicos. Quod autem die ac nocte non cessant clamare: Sanctus, sanctus, sanctus Dominus Deus omnipotens, mysterium indicat Trinitatis; cum enim ter dicatur Sanctus, non tamen nisi semel dicitur Dominus Deus omnipotens, ut qui in personis diuiditur, in maiestate tamen, potentia et substantia unus esse credatur. Quod autem sequitur: Qui est, et qui erat, et qui uenturus est, iam superius exposuimus.

Et cum darent illa quatuor animalia gloriam, et  honorem, et benedictionem sedenti super thronum, uiuenti in secula seculorum, procidebant uiginti quatuor seniores ante sedentem in throno, et adorabant uiuentem in secula seculorum, et mittebant coronas suas ante thronum, dicentes: Dignus es, Domine Deus noster, accipere gloriam, et honorem, et uirtutem, quia tu creasti omnia, et propter uoluntatem tuam erant, et creata sunt. Cum inquit, animalia Deum laudarent, benedicerent et glorificarent, confestim uiginti quatuor seniores ad eorum uoces procidentes, Deum uiuum, et uerum adorabant. Quis enim sanctorum Euangelium audiens, Patri gratias non agat, »qui proprio Filio non pepercit, sed pro nobis omnibus tradidit illum ,« cuius doctrina et passione redempti sumus.  Mittunt autem coronas ante thronem, quia uictoriam, triumphum et coronam non suis uiribus, sed uictori Deo ascribunt. Quod si Nabuchodonosor rex fecisset, non tam cito fortasse regnum amisisset. Hi autem quia cuncta se a Deo recepisse cognoscunt, non de se, sed de Domino dicunt: Dignus es, Domine Deus noster, accipere gloriam, et honorem, et uirtutem. Quare hoc? Quia non nos, sed tu creasti omnia, et propter uoluntatem tuam, in tue uidelicet sapientie dispositione, prius etiam quam fierent; et nunc quidem creata sunt, et suis queque temporibus distributa: »In uoluntate enim tua uniuersa sunt posita .«



CAPUT u.

 Et uidi in dextera sedentis super thronum scriptum intus, et foris signatum sigillis septem  . Liber iste, quem beatus Ioannes in dextera sedentis super thronum se uidisse dicit, utriusque Testamenti scientia intelligitur; quem ideo in dextra sua Dominus tenere dicitur, quia eius cognitioni nichil est occultum. Est autem scriptus intus et foris, quia aliter secundum litteram, aliter secundum spiritualem intelligentiam interpretatur. Sed quid per septem sigilla, nisi Christi natiuitatem, passionem, resurrectionem, ascensionem, baptismum, iudicium, et meritorum retributionem intelligimus? His enim signatus, nec ab 311 ipsis legis peritis, et sapientibus intelligi potuit. Nam quamuis propheta dicat: »Ecce uirgo concipiet, et pariet filium ;« tamen quia liber signatus est, hoc Iudei non intelligunt. De passione et resurrectione scriptum est: »Ego dormiui, et somnum cepi, et resurrexi, quia Dominus suscepit me .« Sed quis Iudeorum hoc intelligit? Sic autem et de ascensione: »Ascendit Deus in iubilatione, et Dominus in uoce tube .« De baptismate uero: »Lauamini, mundi estote ; De iudicio autem: »Deus, iudicium tuum regi da, et iustitiam tuam filio regis .« De meritorum uero retributione omnes Scripture plene sunt;  hec tamen non intelliguntur, quia liber signatus est.

Et uidi angelum fortem predicantem uoce magna: Quis est dignus aperire librum, et soluere signacula eius? Et nemo poterat in celo, neque in terra, neque subtus terram aperire librum, neque respicere illum. Et ego flebam multum, quia nemo dignus inuentus est aperire librum, nec uidere illum. Angelus iste fortis sapiens, quilibet predicator est Ecclesie, quia diuina mysteria et Scripturarum profunditatem considerans, admiratur et dicit: Quis est dignus aperire librum  ? Quis tam occulta mysteria reserare poterit? Quis eius signacula et tam difficiles eius questiones soluet? Quis sapiens, et intelligit hec? Et nemo poterat in celo, neque in terra aperire  librum: nemo enim hunc librum aperire uel intelligere sui ingenii acumine posset, nisi ille qui eum edidit et clausit aperuisset. Nam neque illi qui in celo sunt, id est uiri ecclesiastici, neque illi qui in terra, id est philosophi et sapientes, neque qui subtus terram, id est maligni spiritus, hunc librum intelligere uel uidere potuerunt, donec Christus eum aperuit, et discipulis suis sensum dedit ut Scripturas intelligerent. Flebat autem multum beatus Ioannes, quod ad librum aperiendum nemo dignus inueniebatur. Sciebat enim mundum non aliter ad fidem posse conuerti, uel Ecclesiam construi posse, nisi ille liber aperiretur, eiusque testimonia manifesta forent.

 Et unus de senioribus dixit mihi: Ne fleueris, ecce uicit Leo de tribu Iuda, et radix Dauid aperire librum, et soluere septem signacula eius. Unus iste de senioribus, qui eum, ne fleret, confortauit, nemo melius, quam idem ipse intelligi potest: nam et ipse unus de senioribus erat. Recordatus ergo quod in Christi passione uelum templi scissum est et sepulture aperte, se ipsum a fletu temperauerit, secumque reputans et dicens: »Ecce uicit Leo de tribu Iuda.« In benedictione namque Iude inter cetera scriptum est: »Ad predam, fili mi, ascendisti; accubuisti, ut leo, et quasi leena, quis suscitabit eum?«  Quod quidem in Christi passione completum est, quando ad predam crucem ascendit, in qua omnes suos inimicos  superauit; et quando ut leo accubuit, siquidem fortior a somno surrexit. Ipse autem radix Dauid, do quo Propheta ait: »Egredietur uirga de radice Iesse, et flos de radice eius ascendet .« Et Psalmista: »Iurauit Dominus ueritatem, et non frustrabitur eam, de fructu uentris tui ponam super sedem tuam .« Hic ergo ad hoc uicit, ut librum aperiret et solueret septem signacula.

Et uidi, et ecce in medio throni, et quatuor animalium, et in medio seniorum, agnum stantem tanquam  occisum, habentem cornua septem, et oculos septem, qui sunt septem spiritus Dei, missi in omnem terram. Hic est enim ille agnus, de quo scriptum est: »Ecce agnus Dei qui tollit peccata mundi .« Qui bene in medio throni, et quatuor animalium, et seniorum stare dicitur, quia cum sanctis suis semper habitat, eosque nunquam derelinquit  , sicut ipse ait: »Non uos deseram, neque derelinquam :« Itemque: »Ego uobiscum sum omnibus diebus, usque ad consummationem seculi .« uidit autem eum tanquam occisum, quia nichil est quod plus in memoria sancti Dei habeant, quam mortem sui Saluatoris. Cornibus septem  , et oculis, ideo Spiritus sancti gratie cooperantur, qua ipsis defendimur et  illuminamur.

Et uenit, et accepit de dextera sedentis in throno librum, et cum aperuisset librum, quatuor animalia, et uiginti quatuor seniores ceciderunt coram agno, habentes singuli citharas, et phialas aureas plenas odoramentorum, que sunt orationes sanctorum. Secundum humanitatem namque de dextera sedentis in throno Christus Dominus noster librum accepit, a quo secundum diuinitatem omnis sapientia et scientia procedit. Quem cum aperuisset, quatuor animalia et uiginti 312 quatuor seniores ceciderunt coram agno, quia postquam Scripturas intellexerunt omnes sancti apostoli, et doctores Christo Domino nostro gratias egerunt, qui eis per Spiritum sanctum et intelligendi sensum dedit, et sua beneficia ibi eis   cognoscere fecit. Habent autem sancti doctores citharas, quarum suaui modulatione corda hominum peccatis tumentia placant. Talis citharedus apostolus erat, super cuius predicatione ipsi philosophi obstupescebant. Habent autem et phialas aureas plenas odoramentorum, que sunt orationes sanctorum; plene enim sunt odoramentis orationes sanctorum, quia nichil suauius eis Domino redolet.

Et cantabant canticum nouum, dicentes: Dignus es, Domine Deus noster, accipere librum, et aperire signacula eius, quoniam occisus es, et redemisti nos Deo in sanguine tuo, ex omni tribu, et lingua, et populo, et natione, et fecisti nos Deo nostro regnum, et sacerdotes, et regnabunt super terram. Cantant  sancti  canticum nouum, canticum uidelicet  Christi passionis, nostreque redemptionis  ; nouum quidem erat, et ante id temporis omnibus inauditum. Cantabant utique, et dicebant: Tu quidem de dextra sedentis in throno librum accepisti, et tu reuera dignus es, Domine Deus noster, accipere librum  . Quis enim dignior legem ad exponendum suscipere  , quam ipse doctor et conditor legis; qui non solum docuit et fecit, et fecit quod docuit; sic enim scriptum est: »Primum quidem sermonem feci de omnibus, o Theophile, que cepit iehsu facere, et docere .« Docuit ergo legem, aperuit et reuelauit signacula et occulta mysteria eius. Mortuus est, iubente lege: »Quia sic oportuit pati Christum, et resurgere amortuis, ut nos a morte redimeret .« Unde et subditur:  Quoniam occisus est et redemisti nos Deo in sanguine tuo. Sed unde redemisti! Ex omni tribu, et lingua, et populo, et natione. Non enim Iudeorum Deus tantum, imo et gentium. Ex cunctis ergo gentibus ad fidem uocauit, quos suo sanguine redemit. Sequitur: Et fecisti nos populum, uidelicet Christianum, Deo nostro regnum, quia in nobis ipse regnat et sacerdotes, cui quotidie hostias placabiles immolamus  . Hinc autem persona mutatur, et Scripturis uox introducitur, et regnat super terram.

Et uidi, et audiui uocem angelorum multorum in circuitu throni, et animalium, et seniorum, et erat numerus eorum millia millium, dicentium uoce magna: Dignus est agnus, qui occisus est, accipere uirtutem,  et diuinitatem, et sapientiam, et fortitudinem, et honorem, et gloriam, et benedictionem. Prius enim quatuor animalia, et uiginti quatuor seniores, per quos totam primitiuam Ecclesiam intelligimus, Christum laudantes, dignum eum esse dixerunt, qui et librum aperiret atque signacula eius solueret. Nunc autem uox multorum angelorum, id est doctorum omnium, qui ab eorum tempore fuerunt, uel futuri sunt, subinfertur; qui quoniam innumerabiles sunt, numerum ponens infinitum, millia millium eos esse dicit, et ipsi quidem seniorum uoci respondentes, atque id ipsum repetentes dicunt: Dignus est agnus, qui occisus est, accipere uirtutem et diuinitatem. Quod tale est ac si diceret: Quem Iudei inglorium et mortuum putant  , ipse dignus est qui honoretur,  glorificetur et benedicatur: dignus est,  quem fortem, sapientem Deum et iustissimum predicemus.

Et omnem creaturam, que in celo est, et que super terram, et que subtus terram, et que sunt in mari, et que in eo sunt, omnes audiui dicentes: Sedenti in throno, et agno, benedictio, et honor, et gloria, et potestas in secula seculorum, et quatuor animalia dicebant, Amen, et uiginti quatuor seniores ceciderunt in facies suas, et adorauerunt. Prius quatuor animalia et seniores, deinde omnes doctores, postmodum uero omnis creatura Deum laudat et benedicit. Et creatura quidem, que in celo est, angelorum ordines sunt: que uero super terram, homines iusti, iam a terrenis sublimati; que autem subtus terram, peccatores, uel maligni spiritus sunt,  quos Ecclesia iudicabit  . Que uero in mari, omnes illi intelliguntur, quicunque in hoc mundo uersantur. »Omnis enim spiritus laudat Dominum .« Et quatuor animalia dicebant: Amen, predictorum uidelicet laudes affirmando. Unde uiginti quatuor letabundi in facies suas ceciderunt, et adorauerunt Deum, qui tantam gloriam et potestatem Filio suo dedit.



313 CAPUT uI.

Et uidi quod aperuisset agnus unum de septem signaculis, et audiui unum de quatuor animalibus, dicentem tanquam uoce tonitrui: ueni, et uide; et uidi, et ecce equus albus, et qui sedebat super illum habebat arcum, et data est ei corona, et exiuit uincens,  ut uinceret. Septem enim sunt signacula, septem Ecclesie, septem dies, in quibus omnis predicatio fit, et septem quidem signacula sic sibi coherent, ut qui unum nouit, nichil de aliis dubitet: cui igitur unum sigillum aperitur  , nullum clauditur, et cui econtra unum clauditur, nullum aperitur. Qui enim Christi natiuitatem non credit, nichil de passione, resurrectione et ascensione, baptismo, iudicio; nichil de meritorum retributione intelligit, sic et in aliis Septem ergo sigilla, septem sunt mysteria, in quibus fides nostra principaliter continetur  . Omnis ergo predicatio, omnis nostre fidei instructio imperfecta est, in qua hec septem sigilla non reserantur. Nihil ergo aliud est,  unum de sigillis aperire, nisi ab uno quolibet istorum incipere, et sic reliqua reserare. uideamus ergo quid dicat. Et uidi, inquit, quod aperuisset agnus unum de septem signaculis. In prima namque Ecclesia unum de septem sigillis agnus aperuit, quando prima predicatio cepit, et hec quidem  maxima et principalis disputatio de incarnatione Filii Dei habebatur. Sic autem a prima usque ad ultimam, Ecclesie sibi succedunt, ut septenarium numerum nunquam excedant. Et audiui unum de quatuor animalibus dicentem, tanquam uocem tonitrui: ueni, et uide; unam enim eamdemque predicationem quatuor ista animalia scripserunt, etsi in quibusdam diuersa narrare uideantur. Scribunt ergo uerba Christi, et sublimi uoce clamant, utpote qui uniuerso mundo loquuntur. Sed quid dicunt? ueni, et uide. Accede ad Euangelium, reseratus est liber, uide, et intellige quid in eo continetur. Et ecce equus albus. Equus enim iste albus, totus pulcher, et sine macula, quilibet doctor Ecclesie intelligitur. Et qui sedebat super illum, habebat arcum. Hic est  enim Christus Dominus noster, de quo scriptum est: »Qui ascendes super equos tuos, et quadrige tue saluatio .« Sed quid per arcum, nisi eius predicatio intelligitur? Ex qua uelut sagitte, ueritatis sententie procedentes, cunctos uulnerant inimicos. Et data est ei corona, et exiuit uincens, ut uinceret. Quotidie namque Christus per seruos suos ad prelium exit, quotidie dimicat, atque inimicorum sternit exercitus, et toties coronatur quoties in sanctis suis uictoriam operatur.

Et cum aperuisset sigillum secundum, audiui secundum animal dicens: ueni, et uide. Et exiuit alius equus rufus, et qui sedebat super eum, datum est ei ut sumeret pacem de terra, et ut inuicem se interficiant  homines, et datus est illi gladius magnus  . Aperuit, inquit, agnus secundum sigillum, quia iterum seruos suos Euangelium predicare Dominus misit, hoc est enim quod dicit. Et audiui secundum animal, dicens: ueni, et uide: Secundum animal, quod nos uenire et uidere inuitat, secunda predicatio est. Quamuis enim doctorum predicationes innumerabiles sint, non tamen nisi septem esse dicuntur, quoniam tot sunt septem dies, in quibus fiunt. Defunctis ergo primis predicatoribus, alii successerunt, qui et ipsi Euangelium predicarunt. Sed quoniam istorum tempore maior in Ecclesia predicatio creuit, ideo alius equus rufus exisse narratur. Equus enim rufus, et sanctorum sanguine cruentatus, tyranni intelliguntur, qui Christi martyres  persecuti sunt: qualis fuit Nero, qui ipsos apostolos interfecit. Super hunc autem diabolus sedet, quia sue iniquitatis freno per cuncta facinora eum precipitat. Hic autem pacem de terra sumit et aufert, quia ut discordie princeps et pacis inimicus, humanum genus semper insidiando et tentando inquietat.  Hic facit ut sese homines interficiant, et secum et inter se bella ciuilia gerant. Huic et gladius magnus datus est, quoniam multis modis homines iugulando decipit: alium enim per superbiam, alium per auaritiam, alium per luxuriam, atque alium alio modo occidit et perdit.

Et cum aperuisset sigillum tertium, audiui tertium animal, dicens: ueni, et uide. Et ecce equus niger, et qui sedebat super eum, habebat stateram in manu sua. Et audiui tanquam uocem in medio 314 quatuor animalium dicentem: Bilibris tritici denario uno, et tres bilibres hordei denario uno, et uinum, et oleum ne leseris. Aperitur tertium sigillum, quia tertia predicatio succedit, iterumque beatus Ioannes ad uidendum inuitatur. Et ecce equus niger, Ecclesie  uidelicet persecutores  , qui quoniam praue uiuunt, et omni luxuria, et uoluptati se supponunt, non immerito nigri uocantur. Et qui sedebat super eum habebat stateram in manu sua; hic enim est illo malignus spiritus, qui cum sit omnium iniquissimus, equitatis tamen se fingit habere instrumenta. Nemo tamen cum hoc nequissimo mercatore negotiari poterit, qui se tandem non cognoscat esse deceptum; et idcirco de medio quatuor animalium uox procedens, pretium rebus imponit, qualiter, et quantum emi, uel uendi debeant. Semper nos Scripture et doctores docent quomodo diaboli fraudes cauere debeamus. Bilibris tritici denario uno, et tres bilibres hordei denario uno. Sic, inquit, uendatur, sic ematur, falsa est illius statera;  nemo ei credere uelit. Due libre tritici, unius denarii pretium habeant. Si enim secundum litteram intelligatur nimis carum hoc triticum esse uidebitur. Est ergo alterius generis excellentiorisque nature, quo non corpus, sed anima pascitur. per hoc enim fidei doctrinam et sacram Scripturam intelligimus. Due uero libre, duo sunt Testamenta; eiusdem utique ponderis, eiusdem mensure, eiusdemque pretii, neque sine altera alterum ualet; unde non duobus, sed denario comparatur; denarius autem iste uitam eternam designat, quem bene in Dei uinea laborantibus se daturum esse Dominum promisit: sic enim scriptum est: »Conuentione autem facta cum operariis de denario diurno, misit eos in uineam suam .«  Qui igitur ad hunc denarium peruenire desiderat, has duas libras tritici secum portet, his uescatur, et harum nunquam obliuiscatur. Per tres uero bilibres hordei. que eodem denario comparantur, Trinitatis fides intelligitur ad cuius medullam  et profundissimam intelligentiam, quia nemo unquam in hac uita accedere potuit, ideo recte non tritico, sed hordeo assimilatur; unde perpauci sunt,  qui non solum disputare, uerum etiam de ea cogitare non formident, pro ea tamen denarium recipient; si tamen credant, quamuis non intelligant. Sequitur: Et uinum, et oleum ne leseris. uinum legis austeritatem, oleum Euangelium significat illud inebriat, hoc sanat; illud mentem euertit, hoc dementes ad mentem reuocat: »Littera enim occidit, spiritus autem uiuificat :« Hec autem leduntur, si quando praue intelliguntur uinum ergo, et oleum ledit, quicunque Scripturas male interpretatur

Et cum aperuisset sigillum quartum, audiui uocem quarti animalis dicentis: ueni, et uide. Ecce post tertiam tertii temporis predicationem; quarta predicatio subsequitur, in qua quid propheta uiderit,  audiamus. Et ecce, inquit, equus pallidus, et qui sedebat super illum, nomen illi Mors, et Infernus sequebatur eum, et data est illi potestas super quatuor partes terre, interficere gladio, et fame et morte, et bestiis terre  . Iste enim equus, id est Ecclesie inimici, qui prius rubeus, propter sanguinem martyrum; deinde niger, propter uite prauitatem apparuit; nunc pallidus conspicitur, utpote qui odio, inuidia et indignatione plenus erat. Insuper et uitam non habebat, qua quicunque priuatur, pallidus efficitur: unde et subditur: Et qui sedebat super eum, nomen illi Mors. Quem enim alium colorem habere potest, super quem mors ipsa pallida sedet? Mors enim hoc in loco, diabolus intelligitur, qui prius mortem intulit mundo. Unde Salomon  ait: »Inuidia diaboli mors introiuit in orbem terrarum .« Hunc autem infernus sequitur, quia quos diabolus decipit, et perimit, eos procul dubio infernus recipit. More ergo canis, uel uulturis post hunc lanistam et sanguinarium, quadam auiditate ductus infernus ire perhibetur. Unde Psalmista: »Erue a framea, Deus, animam meam, et de manu canis unicam meam .« Huic ergo potestas data est super quatuor partes terre, id est ubique terrarum  interficere homines gladio, fame, et morte, et bestiis terre; gladio quidem callide persuasionis, fame uero audiendi uerbum Dei. »Hic est enim, qui tollit uerbum de corde hominum, ne credentes salui fiant ;« morte uero tyrannica uel qua a Deo anime separantur. De qua dicitur: »Quoniam non est in morte, qui memor sit tui .« Per bestias autem terre, malignos spiritus, uel hereticos intelligimus, de quibus Propheta: »Ne tradas bestiis animas confitentes tibi .« et isti quidem plus cunctis bestiis crudelitate deseuiunt.

 Et cum aperuisset 315 quintum sigillum, uidi sub altare animas interfectorum propter uerbum Dei, et propter testimonium quod habebant, et clamabant uoce magna dicentes: Usquequo, Deus sanctus et uerus, non iudicas, et uindicas sanguinem nostrum, de his, qui habitant in terra? Iam enim quinta predicatione incohante uidit beatus Ioannes sub altare interfectorum animas; quia enim pro Christo immolati fuerant, bene sub altari esse dicuntur  . Altare autem hoc in loco, uel fidem, uel crucem intelligere possumus. Unde Apostolus ait: »Mihi autem absit gloriari, nisi in cruce Domini nostri iehsu Christi!«  Sed quare interfecti fuerant, nisi propter uerbum Dei quod predicabant, et propter testimonium Christi quod habebant et ferebant? Clamabant  autem uoce magna, quia eorum petitionibus aures Dei aperte erant. Rogabant autem sanctum et uerum Dominum, qui nulli unquam mentitus est, ut eos iuste iudicaret atque eorum sanguinem iniuste a peccatoribus fusum uindicaret, neque enim aliud postulant, nisi quod eum uelle cognoscunt. Sequitur:

Et date sunt illis singule stole albe, et dictum est ut requiescerent tempus adhuc modicum, donec impleatur numerus conseruorum, et fratrum eorum qui interficiendi sunt, sicut et illi. De his enim Isaias ait: »Duplicia in terra possidebunt .« Duplicia quidem, quoniam eorum anime modo cum Deo beatitudine perfruuntur; postea uero anime simul et corpora immortalitatem et gloriam suscipient.  Singulas ergo stolas interim habent, quia nunquam ad duplicia peruenerunt. Exspectant autem tempus adhuc modicum, donec ultima persecutione, que ab Antichristo fiet, ceteri sancti interficiantur, et tunc tandem ad iudicium Dominus ueniens, eos uindicabit, et unicuique secundum opera mercedem dabit  .

Et uidi, cum aperuisset sigillum sextum, et ecce terremotus factus est magnus, et sol factus est niger tanquam saccus cilicinus, et luna tota facta est sicut sanguis; et stelle celi ceciderunt super terram; sicut ficus mittit grossos suos, cum a uento magno mouetur, et celum recessit sicut liber inuolutus, et omnis mons, et insule de locis suis mote sunt.---Sextum namque sigillum, sexta est predicatio, quam  quidem ultimam fore esse putamus, in qua Enoch  et Elias uenturi sunt; postea uero Sabbatismus populo Dei relinquitur. Neque predicatoribus indigebimus; quoniam nuda omnia, et aperta fient. »uidemus enim nunc per speculum in enigmate; tunc facie ad faciem ,« quando et Deus erit omnia in omnibus. uideamus ergo, quid in ultima predicatione futurum sit. »Et ecce, inquit, terremetus factus est magnus.« Quis enim dicere ualeat quantus tunc terremotus, quanta populi perturbatio, quanta Ecclesie et fidelium confusio fiet, quando Antichristus contra sanctos preliabitur. »Erit enim tunc, sicut Dominus dixit  , talis persecutio, qualis non fuit ab origine mundi (Matth. XXIu, 21,« Et sol factus est niger tanquam saccus cilicinus. De hoc enim sole scriptum est: »uobis autem iustis  orietur Sol iustitie .« Et modo quidem in Ecclesia fulget, quoniam in eius lumine ambulamus; tunc autem iniquorum predicatione fuscabitur, quia qualis a Iudeis creditur, talis ab iniquis predicabitur. Dicent eum seductorem, cilicioque, et penitentia dignum fuisse; Antichristum uero, qui tunc apparebit, Dei filium. Tunc autem luna fiet sicut sanguis, quia S. Ecclesia pro Christi nomine, pleno martyrio cruentabitur. Stelle uero celi super terram cadent exanimes; siue etiam quia multi  , qui fideles esse putabantur, terrore concussi, ab Ecclesia separabuntur. Sed qualiter cadent? Sicut ficus mittit grossos suos cum a uento magno mouetur; grossos quidem primitias ficus appellat, que a uento commote facile cadunt. Celum  autem sicut liber inuolutus recedet; quia multis pre timore a fide separatis, S. Ecclesia in se recedet, et quodammodo contrahetur et minor fiet. Sed quare sicut liber inuolutus? Liber enim inuolutus omnia celat que in eo continentur. Merito ergo libro inuoluto Ecclesia assimilatur, que pre nimio terrore, predicare tunc temporis non audebit: unde ad eam corroborandam 316 noui, et nominatissimi predicatores aduenient, Enoch uidelicet et Elias. Sequitur: Et omnis mons et insule de locis suis mole sunt  . Postquam, inquit, ea signa, que superius spiritualiter exposita sunt, etiam secundum litteram, in sole, et luna, et stellis apparebunt, tunc manifestum omnibus erit quia celum et terra transibunt, et subito ad iudicandum Dominus  ueniet; unde fiet ut omnis mons et insule de locis  suis mouebuntur, id est ut omnes huius seculi potentes, omnesque mundi huius nationes a pristina prauitate ad fidem Christi conuertentur. »Cum plenitudo gentium introierit, tunc Isrel saluus fiet .« Hoc est enim quod sequitur:

Et reges terre, et principes, et tribuni, et diuites et fortes, et omnis seruus et liber abscondent se in sepulcris, et in petris montium, et dicent montibus, et petris: Cadite super nos, et abscondite nos a facie sedentis super thronum, et ab ira agni, quoniam ueniet dies magnus ire ipsorum, et quis poterit stare? Per reges quidem terre, et principes, et tribunos, et diuites, et fortes, et omnes seruos, et liberos, omnes homines promiscue intelliguntur, qui abscondent se in speluncis et petris montium. Quid enim per  speluncas et petras montium, nisi sanctos intelligimus? ad quos uelut ad turrem, et castella, et loca munitissima, ut ab eis tueantur, omnes confugient, Et tunc dicent montibus et petris, id est sanctis supradictis, quos sine timore stare secure uidebunt, ut super eos cadant, id est ut eos abscondant  . Sic enim cadere solemus, cum ad auxiliandum, super aliquem nos proiicimus, ne ab alio occidatur. Hic autem tantus terror, unde fiet, nisi a facie sedentis super thronum, et ab ira agni? Quem simul cum ipso Patre sibi cognoscent esse iratum. Unde et subditur: Quoniam uenit dies magnus ire ipsorum, que utique finem non habebit. Et quis poterit stare? Nemo quidem, nisi cui ipse iratus non  fuerit.



CAPUT uII.

Post hec uidi quatuor angelos stantes super quatuor angulos terre, tenentes quatuor uentos terre, ne starent uenti super terram, neque super mare, neque in ullam arborem. Hos angelos, illos esse puto, de quibus Dominus ait: »Mittet Filius hominis angelos suos cum tuba, et uirtute magna, et congregabit electos eius a quatuor uentis .« Itemque: »Exibunt angeli, et separabunt malos de medio iustorum, et mittent illos in caminum ignis; et istis quidem datum est nocere terre, et mari, et arboribus  .« Sed quid per quatuor uentos, nisi eorum potestas, que cum magna  uirtute uentura est, intelligitur? Hos autem uentos tenere dicuntur, quia nisi permissi, nocere non  possunt. Tenent ergo potestatem et uires suas, donec, iubente Deo, flare incipiant, quibus flantibus, quanta ubique perturbatio fiet, quid attinet dicere? Et tali quidem uento resistere nemo ualebit, nisi qui fide Trinitatis gratus fuerit. Ideoque Psalmista ait: »Non sic impii, non sic, sed tanquam puluis, quem proiicit uentus a facie terre .« Sed quid super terram nisi peccatores? Qui sola terrena et transitoria diligunt? Quid uero per mare, nisi instabiles et fluctuantes, qui omni uento doctrine circumferuntur? Per arbores autem illos intelligimus, de quibus in Euangelio Dominus ait: »Omnis arbor, que non facit fructum bonum, excidetur, et in ignem mittetur .«

Et uidi alterum angelum ascendentem ab ortu solis,  habentem signum Dei uiui, et clamauit uoce magna quatuor angelis, quibus datum est nocere terre et mari, dicens: Nolite nocere terre, neque mari, neque arboribus, quoad usque signemus seruos Dei nostri in frontibus eorum. Bene quidem angelus iste, prospera et letitiam annuntiaturus, ab ortu solis uenisse describitur  : iste enim luce sua, erroris tenebris fugatis, bonos separabit a malis. Habebit autem signum Dei uiui; crucem uidelicet portans, que et malis timorem, et bonis letitiam prestabit. Et clamauit quatuor angelis, predictis scilicet 317 aduersariis potestatibus, quibus suo tempore terre et mari nocere concessum fuerat; et dixit: Tenete uentos, ne laxetis impetum, uestreque tempestatis incursus, nolite nocere terre, neque mari,  neque arboribus, quoad usque signemus seruos Dei nostri in frontibus eorum; ut et per se zizania et per se frumenta colligantur. Hoc autem est illud Trinitatis signum, quod in baptismo omnes suscepimus, quo ideo iterum signandi  esse dicuntur, quia sic in unius cuiusque fronte hoc signum lucebit ut nulli sit dubium quis erit saluandus, et inter Christi seruos computandus  .

Et audiui numerum signatorum, centum quadraginta quatuor millia signati ex omni tribu filiorum Isrel. Cum enim tribus sint duodecim et unaqueque duodecim millia in se contineat, dubium non est quin centum quadraginta quatuor millia faciat. Sed quare unicuique tribui duodecim millia dare  uoluerit? Nisi forte propter numeri dignitatem, qui satis sacer in diuina Scriptura inuenitur, scire non  possum; et ego quidem plures his fore crediderim; neque puto de aliqua tribu tot esse saluandos quot de tribu Iuda, que semper plus ceteris Domino adhesit  . Sed quoniam de filiis Ecclesie postquam locutus est, quorum multitudinem dinumerare nemo poterat, ideo filios Synagoge in numero posuit, ut multo plures his filios Ecclesie esse sciamus  . Que enim finitis ad infinita comparatio? Sequitur: Ex tribu Iuda duodecim millia signati. Non enim ordine quo nati sunt patriarche, hoc in loco ponuntur; non enim Iudas, sed Ruben primogenitus fuit; sed iste, quia cubile patris maculauit, primogenita perdidit, et ille, quia de eius stirpe carnem Christus assumpsit, regiam dignitatem suscepit. Iudas enim confessor interpretatur, et de  confessoribus Dominus ait: »Qui me confessus fuerit coram hominibus, confitebor et ego eum coram Patre meo, qui in celis est .« Ex tribu Ruben duodecim millia signati. Ruben uidens filium interpretatur, per quem eos intelligimus qui patris opera considerantes, in creaturis Creatorem agnoscunt. Ex tribu Gad duodecim millia signati. Gad, qui accinctus dicitur, significat illos quibus Dominus ait: »Sint lumbi uestri precincti, et lucerne ardentes in manibus uestris .« Tales enim uerbi Dei ense semper accincti, uitiorum, uel hereticorum non timent exercitus. Ex tribus Aser duodecim millia signati. Quid enim per Aser, qui beatus, siue pinguis panis eius interpretatur, intelligimus, nisi eos qui diuini eloquii  pinguedine alios reficientes, secum ad eterne uite beatitudinem eos perducunt? Ex tribu Nephtali duodecim millia signati. Nephtali latitudo interpretatur, per quem eos intelligimus, qui a caritate nunquam recedunt; de caritate namque dicitur: »Latum mandatum tuum nimis .« Itemque: »Plenitudo legis est dilectio .« Ex tribu Manasse duodecim millia signati. Et Manasses quidem interpretatur obliuio. Ex eius tribu illi sunt, qui Christi calice inebriati omnium terrenorum obliuiscuntur. Talis erat beatus Paulus, qui dicebat: »Nihil iudicaui scire inter uos nisi Christum Iesum, et hunc crucifixum .« Ex tribu Simeon duodecim millia signati. Sed quid Simeon,  qui habitaculum interpretatur, nisi eos significat qui hospitalitatem sectantes, simul cum Apostolo dicunt: »Non habemus hic manentem ciuitatem, sed futuram inquirimus .« Et cum Psalmista: »Domine, quis habitauit in tabernaculo tuo?«   Ex tribu Leui duodecim millia signati. Leui additamentum dicitur, et eos designat qui nunquam otiosi esse uolunt; sed semper laborantes et in melius proficientes, quotidie sibi aliquid uirtutis et bonitatis adaugent. Ex tribu Isachar duodecim millia signati. Isachar, asinus fortis, eos demonstrat de quibus ait: »Alter alterius onera portate, et sic adimplebitis legem Christi .« Ex tribu Zabulon duodecim millia signati. Zabulon, qui in littore maris habitans, nauigio, et piscationi operam dabat, Ecclesie ministros designat, qui Christi nauem, Ecclesiam scilicet regunt, et baptizandi ministerium habent. Ex tribu Ioseph duodecim millia signati. Ioseph, accrescens, siue mundi saluator interpretatur, per quem apostolos et  doctores intelligimus, qui Christi militiam crescere fecerunt, et uerbum Dei ubique seminantes, mundum fame periclitantem saluauerunt. Ex tribu Beniamin duodecim millia signati. Beniamin, 318 lupus rapax, siue filius dextere, eos significat qui semper auidi uerbi Dei  , sacri eloquii doctrina satiari non possunt; et hi quidem sinistram relinquentes, per dexteram uiam, que ducit ad uitam, gradiuntur; qualis fuit Apostolus, qui ex eadem tribu natus est  . Quod autem tribus Dan inter ceteras tribus non computatur, sed pro ea tribus Manasse, qui non Iacob, sed Ioseph filius fuit, interponitur; illud significare puto quod ex apostolorum numero, Iuda abiecto, pro eo Mathias est subrogatus. Sicut enim Iudas Christum morti  tradidit, ita Antichristus, qui de tribu Dan nasciturus est, eius seruos multos interficiens, ipsius nomen et fidem destruere conabitur.

Post hec uidi turbam magnam, quam dinumerare nemo poterat, ex omnibus gentibus, et tribubus, et populis, et linguis, stantes ante thronum, et in conspectu agni, amicti stolis albis, et palme in manibus eorum: et clamabant uoce magna, dicentes: Salus. Deo nostro, et qui sedet super thronum, et agno. Hec magna turba, que infinita est et numerari non potest, Ecclesia est, que non ex solis Iudeis, sed ex cunctis gentibus, et tribubus, et populis et linguis in unam fidem undique collecta est. Huius autem filii ante thronum stare dicuntur: quia omnes, ut Apostolus ait, »siue boni, siue mali, stabimus ante  tribunal Christi .« Stabant autem et in conspectu agni, quia nequaquam de illis erant de quibus dicitur: »Tollantur impii, ne uideant gloriam Dei .« Sed quomodo stabant?  Amicti stolis albis, induti uidelicet carne immortali et incorruptibili, et bonorum operum ueste candidati  . Et palme in manibus eorum; quibus inimicorum suorum omnium eos uictores exstitisse significabatur. Et clamabant uoce magna, dicentes: Salus Deo nostro, qui sedet super thronum, et agno: merito ei salutem optant, et de salute gratias agunt, a quo se saluatos esse cognoscunt  .

Et omnes angeli stabant in circuitu throni, et seniorum, et quatuor animalium, et ceciderunt in conspectu throni in facies suas, et adorauerunt Dominum, dicentes: Amen. Benedictio, et claritas, et sapientia, et gratiarum actio, honor, uirtus, et fortitudo Deo nostro in secula seculorum. Amen. De  throno namque, et senioribus, et quatuor animalibus satis superius dictum est. Postquam sanctorum multitudo innumerabiles laudes, et gratias Domino egit, confestim eorum uoci respondentes angelorum exercitus circumstantes ceciderunt in facies suas, et adorauerunt, dicentes: Amen, id est, sicut dicitis, ita fiat. Sit benedictio ab omni creatura, et claritas nobilitatis, et sapientia operationis, et gratiarum actio de beneficiis, et honor dignitatis, et uirtus regiminis, et fortitudo superandi inimicos Deo nostro in secula seculorum  . Amen.

Et respondens unus de senioribus dixit mihi: Hi, qui amicti sunt stolis albis, qui sunt, et unde uenerunt? Et dixi illi: Domine, tu scis. Et dixit mihi: Hi sunt, qui uenerunt de tribulatione magna, et lauerunt stolas  suas, et dealbauerunt eas in sanguine agni; ideo sunt ante thronum Dei, et seruiunt ei die ac nocte in templo eius, et qui sedet in throno, habitat super illos. Beatus namque Ioannes in persona Ecclesie cogitabat, qui essent illi candidati, quos ante thronum stare uidebat, ideoque interrogatur ab uno de senioribus, quos esse, uel unde uenisse opinetur? Qui non sue credens, sed illius sententiam audire uolens, non se, sed illum scire respondit. Hoc enim omnes seniores predicauerunt, hoc in sanctis Scripturis interrogati respondent: Interroga Paulum, et dicet tibi: »Non sunt condigne passiones huius temporis ad futuram gloriam, que reuelabitur in nobis .« Ait ergo: Hi sunt, qui uenerunt  de tribulatione magna, quam non solum a persecutoribus, uerum etiam in fame et siti, in frigore et nuditate, multisque aliis modis pro Christi  nomine passi sunt. Et lauerunt stolas suas, et dealbauerunt eas in sanguine agni. Est enim stola talaris uestis, id est ad talos usque pertingens, per quam, carnem intelligimus, que Christi sanguine redempto super niuem dealbata est; ideo enim ex 319 Christi latere sanguis simul et aqua exiuit, ut nos redimeret et lauaret. Sequitur: Et qui ita lauati et mundati sunt, ideo sunt ante thronum Dei, ubi immundus et coinquinatus stare non poterit; et seruiunt ei die ac nocte, sine intermissione uidelicet et iubilantes et laudantes Deum in celesti Ierusalem. Et qui sedet in throno, habitat super illos, quoniam nulli alii potestati subiiciuntur; sed solus Deus est illorum princeps.

 Non esurient, neque sitient amplius, neque cadet super illos sol, neque ullus estus, quoniam agnus, qui in medio throni est, reget illos, et deducet eos ad uite fontes aquarum, et absterget Deus omnem lacrymam ab oculis eorum. Non enim esurire et sitire poterunt qui summi boni uisione saturabuntur. At uero neque cadet super illos sol, neque ullus estus, quia nulla tribulationis adustio, nullus tormentorum ardor super eos ulterius descendet. Quare hoc? Quoniam agnus, qui in medio throni est, Id est Filius, qui est in sinu et corde Patris, reget illos, et deducet eos ad uite fontes aquarum, quibus refecti, neque famem, neque sitim, neque calorem uel estum patiuntur. Et absterget Deus omnem lacrymam ab oculis eorum, quia nichil unde  flere et dolere debeant adest. Qui enim seminant in lacrymis, in gaudio metent uitam eternam.



CAPUT uIII

Et cum aperuisset sigillum septimum, factum est silentium in celo, quasi media hora. Septimo sigillo aperto, factum est silentium  ; quia iam non erit necesse ut alter alteri loquatur: omnes enim omnia scient: tunc enim facie ad faciem uidebimus quem nunc per speculum uidemus et in enigmate. Quod autem ait: Quasi media hora; ad hoc ualet: quia, quamuis post iudicium nulla in Ecclesia fiat predicatio, silentium imperfectum posuit. Quia iterum a capite incipiens, de eisdem est locuturus.  Ait ergo: Et cum aperuisset sigillum septimum, in quo omnia secreta reuelauit, factum est silentium in celo; per se quidem continuum et eternum, mihi  autem, quia angelis iterum locuturus erat, per mediam horam interruptum est. Atque pene eadem  que superius dixerat, quamuis aliis uerbis, iterum loqui cepit, sicut in sequentibus audietis.



LIBER TERTIUS.


 320 Et uidi septem angelos stantes in conspectu Dei, et date sunt illis septem tube. De his enim septem angelis, nichil ad presens locuturus est, donec ad illum locum perueniat, ubi ait: Et septem angeli, qui habebant septem tubas, parauerunt se ut tuba canerent. Interim uideamus quid sequitur:

Et alius angelus uenit, et stetit ante altare, habens thuribulum aureum, et data sunt illi incensa multa ut daret de orationibus sanctorum omnium super altare aureum, quod est ante thronum, et ascendit fumus incensorum de orationibus sanctorum, de manu angeli coram Domino. Hic enim Angelus Christus est, qui de uirgine carnem suscipiens, Patris uoluntatem mundo annuntiauit  . Stetit autem ante altare, quia non timuit crucem ascendere, in qua  ipse sacerdos et sacrificium se ipsum pro nobis Deo Patri hostiam placabilem immolauit; habens thuribulum aureum, pretiosum uidelicet corpus, quod de uirgine Matre suscepit, in quo et ipsa diuinitas, et uirtutum omnium abundantia redolebat. Et data sunt ei incensa multa, quia sauctorum aromata et orationes parum odoris habebant, antequam in hoc thuribulum imponerentur: ipse est enim mediator Dei et hominum, qui nostras orationes Deo Patri representat; unde et subditur: Ut daret de orationibus sanctorum omnium super altare aureum, quod est ante thronum. Ecce aliud altare, quod aureum esse dicitur, per quod prouidam et sapientissimam Dei memoriam intelligimus. Et sic uidetur esse dictum, quasi predictus angelus cum aureo thuribulo  de altari crucis, super altare aureum sanctorum ponat orationes. Et Dei quidem memoria altare dicitur, quia nullum sacrificium ualet, cuius odor eam non tangit. Et ascendit fumus incensorum, factus subauditur, de orationibus sanctorum, de manu angeli, qui eas offerebat coram Domino: gratia namque ministri chara facta est oblatio.

Et accepit angelus thuribulum, et impleuit illud de igne altaris, et misit in terram, et facta sunt tonitrua,  et uoces, et fulgura, et terremotus magnus. Dixerat enim superius quod angelus, habens thuribulum aureum, stetit ante altare: nunc autem dicit quod ipsum thuribulum accepit atque de igne altaris impleuit: et thuribulum quidem, carnem Christi; altare uero, crucem significare diximus  : accepit ergo angelus thuribulum, Christus uidelicet earnem suam, et impleuit illud de igne altaris: alapis scilicet et flagellis, clauis et spinee corone, cruci et aceto, omnibusque opprobriis eam subiiciens; et tali quidem igni Saluator noster pro nobis exustus est: accepit autem, ideo dicit; quia humanitas ex toto in potestate diuinitatis sese tradiderat. Unde ipse dicebat: »Non mea, Pater, sed tua uoluntas fiat .« Quod autem ait: Et  misit in terram; dupliciter intelligi potest, siue quia caro eius, postquam igne tribulationis et opprobriis plena et satiata fuit, in terram, id est in sepulcrum eam Dominus misit, et tribus diebus iacere permisit; siue etiam misit in terram, quia ubique terrarum per discipulos suos eius passio predicatur. Misit autem, quando dixit: »Ite in uniuersum mundum, predicate Euangelium omni creature .« Et facta sunt tonitrua: doctoribus ubique altisone Deum laudantibus. Et uoces, populi scilicet sua peccata confitentis. Et fulgura, uirtutum utique et miraculorum signis coruscantibus. Et terre motus magnus: aliis ad fidem uenientibus, 321 atque aliis contra fidem seuientibus.

 Et septem angeli, qui habebant septem tubas, parauerunt se, ut tuba canerent. His autem expeditis, in quibus Christi natiuitas, et passio breuiter continetur, ad ea reuertitur, que superius narranda susceperat. Septem enim angeli, septem doctores sunt, septem uero tube septem predicationes. Nam quia, ut supra diximus, tempora non sunt nisi septem; ideo angeli et tube, quamuis pene innumerabiles sint, non tamen dicuntur nisi septem. Sic autem et Ecclesias, quamuis plures sint, non tamen scripsit  nisi septem; septem quidem Ecclesiis, septem angeli septemque tube sufficiunt.

Et primus angelus tuba cecinit, et facta est grando, et ignis mistus in sanguine, et missus est in terram, et tertia pars terre combusta est, et tertia pars arborum combusta est, et omne fenum uiride combustum est. Primo namque angelo tuba canente, id est primis doctoribus predicare inchoantibus, facta est grando, et ignis mistus in sanguine; id est ira, et indignatio, non sine multorum pernicie et calamitate: nam qui apostolis credere noluerunt, ideo ira, et indignatio, et furor descendit super eos. Unde Apostolus ait: »Aliis sumus odor uite ad uitam; aliis odor mortis ad mortem .« Et Dominus in Euangelio: »Si non uenissem, et locutus eis  fuissem, peccatum non haberent; nunc autem excusationem non habent de peccatis suis .« Sed quia non dicit a quo grando, et ignis iste factus sit, et de Deo, et de diabolo intelligi potest, quia nichil ille, nisi permissus operatur, secundum illud: »Misit eos in iram indignationis sue, indignationem, et iram, et tribulationem, immissiones per angelos malos .« Tali enim grandine, talique igne, terram, et peccatores iste nequam conterit, et exurit. Unde et subditur: Et missus est in terram. Sed quid egit? Sequitur. Tertia pars terre combusta est et tertia pars arborum combusta est. Sed quis est, quod sola tertia pars comburitur et dissipatur, cum utique multo plures sint illi qui saluantur  : »Multi enim sunt  uocati, pauci uero electi?«  Due ergo partes que saluantur, prelati et subditi intelliguntur; de quibus Dominus ait: »Si duo ex uobis consenserint de omni uerbo quod petieritis, fiet uobis .« Tertia uero pars, que neque inter prelatos Ecclesie, neque inter subditos enumeratur, heretici sunt omnesque infideles, qui procul dubio igni tradentur inexstinguibili. Et hec quidem tertia pars secundum numeri quantitatem illis duabus maior erit. Exuritur ergo terra; corpora uidelicet infidelium exuruntur, et arbores que fructum non ferunt: »Omnis arbor, que non facit fructum bonum excidetur, et in ignem mittetur .« Et omne fenum uiride combustum  populus uidelicet luxurie et uoluptati deditus, qui solummodo mundi florem, uiriditatem et pulchritudinem concupiscit: »uere enim fenum est populus .«

Et secundus angelus tuba cecinit, et tanquam mons magnus igne ardens missus est in mare, et facta est tertia pars maris sanguis, et mortua est tertia pars creature, que habebat animas in mari, et tertia pars nauium interiit.---Secundus namque angelus tuba cecinit; quia post primam secunda predicatio cepit, et tanquam mons magnus igne ardens missus est in mare. Mons enim magnus ille est, qui quondam in  corde suo dicebat: »In celum ascendam, supra celi sidera exaltabo solium meum .« Et talis quidem mons ille est, de quo Dominus ait: »Habete fidem Dei; amen dico uobis, quicunque dixerit huic monti: Tollere et mittere in mare, et non hesitauerit in corde suo, sed crediderit quia quodcunque dixerit, fiat, fiet ei .« Hic autem mons igne inuidie, odii, prauique desiderii semper ardet, qui in mare et inter mundi huius procellas missus, discordias et lites concitare non cessat. Unde tertia pars maris sanguis facta est, id est omnis illa doctrina, et scientia, que a duobus Testamentis discordat, siue philosophorum, siue hereticorum sit, nichil aliud est, nisi sanguis et peccatum; qui ergo ea utuntur, moriuntur; unde et subditur:  Et mortua est tertia pars creature, que habebat animas in mari. Animata enim creatura, que in mari mortua est, id est, que amara et erronea sapientia inebriata a ueritate discedit, illi sunt de quibus Apostolus ait: »Quia, cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis, et obscuratum est insipiens cor eorum: dicentes enim esse sapientes, stulti facti sunt .« Cur autem tertia pars moriatur, supra dictum est. Sequitur. Et tertia pars nauium interiit. Sunt enim naues bone et male. Bona nauis beati Petri, in qua cum apostolis Christus residebat, et septem quidem predicte Ecclesie septem naues sunt  : in  quibus uero Iudei, heretici, et philosophi nauigant, ipsa est tertia pars nauium, que interibit.

322 Et tertius angelus tuba cecinit, et cecidit de celo stella magna, ardens tanquam facula, et cecidit in tertiam partem fluminum, et in fontes aquarum, et nomen stelle dicitur absinthium, et facta est tertia pars aquarum in absinthium, et multitudo hominum mortui sunt de aquis, que amare facte sunt.---Tertius enim angelus tuba cecinit, quando tertia predicatio cepit, in qua stella magna ardens tanquam facula de celo cadens, in tertiam partem fluminum, et in fontes aquarum cecidisse narratur. Quando aliquis hereticorum ab Ecclesie fide diuisus, qui magno sapientie lumine splendere uidebatur, omnes illos sue amaritudinis felle infecit, qui puram et sinceram fidem  tenere neglexerunt. Toties enim de celo stella cadit, quoties aliquis fidelis per heresim ab Ecclesia separatur; sed quanto astutior et sapientior est, tanto maiorem flammam ferre uidetur, et quamuis totus de celo cadat, tamen non utique cadit, ubi enim erat, ibi cadit. Cadit autem in tertiam partem fluminum. Duo autem flumina, duo sunt Testamenta: fontes autem tot sunt quot et doctores. In his autem nemo cadit, quia nulla heresis in eis est. Tertium ergo flumen, in quo heretici cadunt, ipsura est quod ipsi faciunt: faciunt enim, quoniam eorum heretica doctrina in predictis fluminibus non inuenitur.  Et merito stella absinthium uocatur, quia ad illius herbe similitudinem, que hoc nomine censetur, felle, omnique amaritudine plena est; cuius saporem ille fugit qui cum Propheta Domino dicit: »Quam dulcia faucibus meis eloquia tua, super mel, et fauum ori meo .« Et facta est tertia pars aquarum in absinthium; illa uidelicet que de hereticorum corde manat, et que a predictis fluminibus non deriuatur. Sed quid sequitur? Et multi hominum mortui sunt de aquis, quia amare facte sunt; amara est ergo hereticorum doctrina, mortifera et uenenata: »uenenum aspidum sub labiis eorum .« Fuge ergo has aquas, Christiane, noli eas bibere: nota sunt flumina, noti sunt fontes aquarum salientium in uitam eternam,  de quibus, si biberis, non sities ultra.

Et quartus angelus tuba cecinit, et percussa est tertia pars solis, et tertia pars lune, et tertia pars stellarum; ita ut obscuraretur tertia pars eorum, et diei non luceret tertia pars, et noctis similiter. Predicat angelus, excitatur hereticus; neque enim fortasse iste loqueretur, nisi prius ille aliquid dixisset, quod huius fidei contrarium esse uideretur. Notandum autem quoniam in secundo libro tyrannorum persecutio describitur; ita et in hoc tertio hereticorum plenissime continetur  ; que quidem persecutio tanto grauior illa fuit, quanto meliores sunt anime quam corpora, quas isti persequebantur. Hec autem heresis de qua nunc loquitur, proprie Arianorum et Sabellianorum esse uidetur, qui de ipsa  diuinitate praue disputantes, alii unitatem, alii Trinitatem negabant  . Unde et hic dicitur, quia percussa est tertia pars solis. Quid enim per solem, nisi Dominum ipsum, a quo omnia illuminantur intelligere debemus? Solis ergo tertiam partem Arius percutiebat, quando Filium a Patre diuidens, ipso minorem esse dicebat. Sed nunquid similiter Sabellius tertiam solis partem non feriebat, quando totius Trinitatis unam dicebat esse personam? Hec autem heresis in tantum creuit, ut pene totum ad se mundum traheret  . Unde et subditur: Et percussa est tertia pars lune. Quod autem luna Ecclesiam significat, nemo ignorat qui sacras Scripturas intelligit. Percussa est ergo tertia pars lune,  quia omnes illi hac heresi perierunt, qui neque doctoribus credere, neque inter auditores esse uoluerunt.  Sed quamdam tertiam nouamque doctrinam imitantes, et subiectos, et prelatos pariter respuerunt. Has autem duas partes habet Ecclesia, si qua tertia est, ipsius non est. Sequitur: Et tertia pars stellarum. Multi enim ab hereticis decepti sunt, qui propter doctrinam et scientiam quam habebant, tanquam stelle in Ecclesia splendere uidebantur. Quia ergo celo et Ecclesie fidei firmiter non adheserunt; ideo ab hereticis percussi sunt. Sed qualiter percussi? Ita ut obscuraretur tertia pars eorum, et diei non luceret pars tertia, et noctis similiter. Que sit autem tertia pars que obscuratur, satis dictum est. Sed quomodo diei et nocti, perfectis et imperfectis, sapientibus et insipientibus pars illa lucere potest, que et regem sequitur tenebrarum,  et per erroris iter incedens in fumum 323 desinit et caliginem? Nam et ipsius solis tertiam partem, de qua iam diximus, in tantum heretici offuscauerunt  , ut ipsi quoque sapientes dubitarent quid eligere debuissent  .

Et uidi, et audiui uocem unius aquile uolantis per medium celum, dicentis uoce magna: ue! ue! ue habitantibus in terra! Nam quia aquila altius uolat, et oculis irreuerberatis, pre ceteris animalibus solem acutius intuetur, eos in Ecclesia designat, qui et sapientiores sunt, et Dei notitiam maiorem habere meruerunt. uidit ergo beatus Ioannes et audiuit hanc aquilam, doctorem scilicet aliquem per medium Ecclesiarum sollicite discurrentem, et quantum populo imminebat, quantumque scandalum in  Ecclesia emergebat, magna uoce dicentem. Hoc enim et ipse Dominus in Euangelio ait: »ue mundo a scandalis .« Sic autem et doctor iste uidens tantam heresim, tantaque bella contra sanctos exsurgere, ut sibi quisque caueat, magna uoce admonet, dicens: ue! ue! ue habitantibus in terra! De ceteris uocibus  trium angelorum, qui erant tuba canituri, subauditur amodo tractare incipiens: est autem titulus eorum que sequuntur.




CAPUT IX.

Et quintus angelus tuba cecinit, et uidi stellam de celo cecidisse in terram, et data est illi clauis putei abyssi, et aperuit puteum abyssi, et ascendit fumus putei, sicut fumus fornacis magne, et obscuratus est  sol, et er de fumo putei. Quinto enim angelo tuba canente, stella de celo in terram cecidit, quia,  quinta predicatione incipiente, diabolus eam ferre non ualens, Ecclesiam fugiens, inter iniquos et peccatores habitationem sibi parauit; ut, quia uerba uite cercere non ualuit, saltem contra sanctos iniquorum turbas concitaret  . Et data est illi clauis putei abyssi. Abyssus infernum, puteus eius Antichristum significat, clauis putei potestas diaboli est. Unde et subditur: Et aperuit puteum abyssi. Nam  ante hoc tempus puteus abyssi, id est os Antichristi clausum erat; qualis aqua in abysso contineretur, nesciebatur. Diabolus ergo claui potentie sue huius nequissimi os ad loquendum aperuit, et quidquid sceleris et blasphemiarum infernus habebat, huius nefario ore miseris suis auditoribus propinauit. Sequitur: Et ascendit fumus putei  sicut ignis fornacis magne. Ideo enim Antichristus dicitur, quia Christo contraria operatur. Ergo quia Christus est lux uera qua totus mundus illuminantur, merito de ore Antichristi fumus et caligo ascendit, qua ipse sol et er obscuratur; unde et subditur: Et obscuratus est sol et er de fumo putei. Tanta enim erit huius obscura et fraudulenta heresis, tantaque nubes deceptionis ut ipsius solis iustitie Christi Dei nostri nomen pene deleat, obscuret et ad nichilum redigat. Aer quoque non lucebit, quia erroris caligo ubique terrarum densabitur, que Deum inter et hominem posita ab eorum oculis ipsius claritatis lumen abscondet.

Et de fumo putei exierunt locuste in terram, et data est illis potestas, sicut habent potestatem scorpiones  terre; et preceptum est illis ne lederent fenum terre, neque omne uiride, neque omnem arborem, nisi tantum homines, qui non habent signum in frontibus suis. Locuste namque, que de fumo putei in terram exierunt, multitudo hereticorum est  , qui ab iniqui huius hominis errore exorti, totam deuastantes terram replebunt. Et bene locustis heretici computantur  quia, soluti et sine iugo, terram et Ecclesiam Dei ubique uoraci auiditate depopulari non cessant. Que sicut scorpiones potestatem habere perhibentur, qui longis ulnis sue deceptionis eos quos possunt complectentes et ad se trahentes, nouissime cauda feriunt, et post multa pocula sincere fidei, sue hereseos uenena infundunt. Si enim  a principio suam heresim propalarent, nemo eis credere uellet; ideo ergo ueritatis 324 uerba preponunt  , ut falsitas subsequens suscipiatur. Precipitur autem illis, ut nichil aliud ledant, nisi homines, qui signum Dei in suis frontibus non habebant  . Signum namque Dei in fronte habet,  qui nichil timens, statim ad primam interrogationem se Christianum esse confitetur: qui pre timore aliquo Christi nomen occultat, hic signum Dei in fronte non habet. Tales ergo; id est falsi Christiani, siue etiam qui signum Dei nunquam receperunt, ut Iudei et pagani, facile ab hereticis decipi possunt. Fenum autem terre, et omne uiride, omnisque arbor fructifera, et in paradiso Dei, que est Ecclesia plantata, eorum fraudulenta uersutia non ledetur quia sancto Spiritu eam uiuificante, tam fortis uiridisque est, quod nullo ueneno occidi poterit.

Et dictum est ne occiderent eos, sed ut cruciarent mensibus quinque, et cruciatus eorum sicut cruciatus scorpii, cum percutit hominem. Et in diebus illis querent homines mortem, et non inuenient eam, et cupient  mori, et fugiet mors ab illis. Tanta est enim iniquitas malignorum spirituum, qui in eis locustis sedent et habitant, ut, si diuina prouidentia eis frena laxaret, uno momento omnes homines interimerent. Sed quia non possunt, cruciant, ut possunt. Hoc autem mensibus quinque: quinque namque mensibus hec diaboli membra cruciandi potestatem habere perhibentur, qui numerus, quoniam imperfectus est , breui tempore Antichristum regnare significat; tribus enim annis, et dimidio sue iniquitatis potestatem exercebit: »Nisi enim Dominus abbreuiasset dies illos, non fieret salua omnis caro .« Possumus autem et sic intelligere, ut, quamuis toto illo tempore homines decipere  non posset, quinque tamen illis ultimis mensibus, signis et prodigiis, omnique decipiendi arti operam dabit, ut quasi Deus adoretur, colatur et ueneretur, ita ut in templo Dei sedeat, ostendens se tanquam sit Deus. Nam et Salomon ait: »Ante ruinam exaltatur cor .« Et merito quinque mensibus cruciantur, qui Creatorem suum quinque corporis sensibus offendere non timuerunt. Sed quomodo cruciantur? Sequitur: Et cruciatus eorum, ut cruciatus scorpii, cum percutit hominem. Unde datur intelligi quod non tantum aperta persecutione, quantum occulta persuasione homines uulnerabit. Quod autem ait: Et in diebus illis querent homines mortem, et non inuenient;  dupliciter intelligi potest. Et mali quidem, quia ultimum tremendi iudicii diem, iam manifestis signis, appropinquare uidebunt, magis mori uellent quam eadem terribilia pati: uellent enim impii mori sed non possunt; uiuent igitur, ut nunquam mortis periculo careant. Quod si de bonis intelligatur, tanta  erit tribulatio et angustia, tantusque timor, ne ab iniquis decipiantur, ut mori cupiant et esse cum Christo: »Erit enim tunc persecutio talis, qualis non fuit ab initio seculi, ita ut in errorem inducantur, si fieri potest, etiam electi .« Et hoc est quod boni timebunt: unde magis mori quam uiuere desiderabunt. Sed fugiet mors ab eis; ut ad eum diem perueniant, in quo diuina dispensatione de hoc mundo migrare ante secula predestinati sunt. Sequitur:

Et similitudines locustarum similes equis paratis ad prelium. Et super capita earum tanquam corone similes auro, et facies earum sicut facies hominum  . Diximus enim per locustas, hereticos significari, qui bene equis paratis in prelium assimilantur,  quia arrogantie fastu semper bella concupiscunt; de quibus Psalmista: »Dissipa gentes que bella uolunt .« Portant autem tanquam coronas similes auro super capita, quia garrulitate et sophismatibus contra sanctos disputantes, cum ueritati acquiescere nolunt, ne uicti uideantur, uictores et sapientes a stultis et miseris hominibus esse creduntur: corona namque uictoriam, aurum uero sapientiam designat. Habent ergo coronas, tanquam auro similes, quia non ueraciter, nec sapienter uincunt, sed quasi uictores esse uidentur. Facies uero hominum representant, quia de Scripturis diuinis testimonia proferentes, rationabiliter se loqui uelle promittunt. Sed quia in his facile superantur, quasi scorpius cauda ferientes, ad dialecticas questiones  sese conuertunt. Cum autem fera sint crudeliores, hominum tamen simplicitatem se habere simulant.

Et habebant capillos sicut capillos mulierum, et dentes eorum sicut leonum erant. Quid enim per capillos mulierum, quos heretici habent, nisi eorum uitam mollem, muliebrem et in omnem luxuriam dissolutam intelligimus. Hoc enim Apostolus intelligens precipit mulierem 325 uelare caput suum. Habent autem et dentes, sicut leones, quia et omnibus detrahunt, et leuiter prouocati facile irascuntur, et ad se uindicandum, quasi leones, quod in animo gerunt, statim in dentibus et uerbis ostendunt.

Et habebant loricas, sicut loricas ferreas, et uox alarum earum, sicut uox curruum equorum multorum  gradientium in bellum. Ferreas autem loricas heretici habent, quia dialecticis argumentis et syllogismorum concatenatione sic sua dogmata tuentur, ut ipsis quoque sententiis ueritatis non facile dissoluantur. Habent autem et alas, quibus uelociter circumquaque uolantes, suas hereses omnibus manifestant; per quas nichil melius quam eorum discipulos intelligere possumus; quarum uidelicet alarum uox ita  sonat, ueluti currus multorum equorum, cum in bello gradiuntur; unde cum strepitu, superbia et garrulitate eorum predicatio magis agi uidetur, quam cum ratione et ueritate.

Et habebant caudas similes scorpionum, et aculei erant in caudis earum, et potestas earum nocere hominibus mensibus quinque. Per caudam enim, que posterior animalis pars est, ultima actio heretice prauitatis intelligitur, que caudis scorpionum similis dicitur; quia sicut scorpius cauda percutit, sic et hereticus, cum multa bona prius predicet et ostendat, in fine tamen occultum uirus infundit, quo animas hominum pertrahit ad interitum. Unde et subditur: Et aculei erant in caudis earum. Nam et Apostolus ait: »Aculeus peccati mors .«  Portant ergo heretici mortem in caudis, quia finis consilii ipsorum mortis uulnere non carebit. Sequitur: Et potestas earum nocere hominibus mensibus quinque. Cur autem quinque mensibus nocere dicantur, superius exposuimus.

Et habebant super se regem angelum abyssi, cui nomen Hebraice Abaddon, Grece autem , et Latine habens nomen exterminans. ue unum abiit, et ecce ueniunt duo ue post hec. Quis est enim hic angelus abyssi, nisi Antichristus, qui et puteus abyssi supra uocatur? Celestis ergo nuntius, Christus, tartareus Antichristus; ille ad celos, iste ad tartara suos inuitat. Et sicut Christus est rex omnium fidelium, ita et Antichristus rex est omnium hereticorum et infidelium. Cuius nomen beatus  Ioannes tribus principalibus linguis exprimere uoluit  ut omnes eum cognoscerent, omnesque eum uitarent. Quis enim exterminantem non fugiat? Exterminat enim et prius quidem extra terminos fidei et Ecclesie, deinde uero extra terminos superne Ierusalem, omnes sibi obedientes exterminat et eliminat. Quod autem ue iam abiisse dicitur, primam eius discipulorumque eius, quos et locustas appellauit, predicationem intelligimus; tribus enim annis regnabit, tribus predicationibus predicabit, atque tribus ue homines affliget.

Et sextus angelus tuba cecinit, et audiui unum ex cornibus altaris aurei, quod est ante oculos Dei, dicens sexto angelo, qui habebat tubam: Solue quatuor angelos,  qui ligati sunt in flumine magno Euphrate. Quintus namque et sextus angelus, de quibus iam diximus et dicturi sumus, doctores Ecclesie erunt, quorum tempore ueniens Antichristus, eorum predicationibus suis falsis sermonibus obuiabit. Hoc autem altare omni pulchritudine et sapientia decoratum, in quo Christi passio, omneque eius sacrificium qualiter fuerit, qualiterque fieri debeat, plenissime continetur, Nouum  Testamentum esse credimus, cuius quatuor cornua, quatuor euangelistas esse putamus. Quod bene ante Dei oculos esse dicitur, quia cuius spiritu compositum est, ab eius oculis, et memoria non recedit. Est etiam ante oculos Dei, quoniam sancti, qui Dei oculi uocantur, omni tempore illico sanctificantur  , et in eo se exercent. Loquitur ergo unum ex quatuor cornibus altaris, id est aliquis euangelistarum , et admonet sextum angelum, qui habebat tubam, ut soluat quatuor angelos in flumine magno Euphrate ligatos.  Quid enim aliud faciunt doctores, nisi quod altaris cornua, id est quatuor Euangelia docent et predicant? Precipit ergo Euangelium huic sexto angelo, id est cuilibet doctorum, ut quatuor angelos,  qui in predicto flumine ligati erant, ipse soluat, id est solutos esse ostendat. Hoc namque flumen, quo nullum aliud maius est, mundum esse significat , et quia quatuor sunt mundi partes, quatuor quoque angeli esse referuntur, qui nunc quidem, quoniam secundum desiderium suum facere nequeunt, ligati esse dicuntur: at uero tunc soluti erunt, quia cunctis suis uiribus mundum 326 uexabunt. Si autem uis scire ubi unum ex cornibus altaris ista precipiat, lege Mattheum, ait enim: »Cum uideritis abominationem desolationis, que dicta est a Daniele propheta, stantem in loco sancto, tunc qui legit, intelligat .« Cum enim Ecclesie angelus, et doctor Antichristum in templo sedentem uidebit, quid aliud  dicere poterit, nisi quia diabolus solutus est, et dies ultimus appropinquat?

Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum, et numerus equestris exercitus uigesies millies dena millia audiui numerum eorum. Soluti sunt, inquit, angeli, quos uoce Euangelica sextus angelus nuntiauit esse solutos, qui parati erant in horam, et diem, et mensem, et annum, ut quos uidelicet in hora superare non possent, per diem integrum eos persequi non cessarent, et qui in die.  non uincerentur, per totum mensem tentarentur, quos uero neque per mensem expugnare possent, saltem longa quasi anni obsidione subiugarent. Tale est ergo ac si diceret, quia  parati erant sine intermissione et omni tempore ut persequerentur et occiderent tertiam partem hominum, illam uidelicet que neque inter Ecclesie prelatos, neque inter subditos computata, tertiam diuisionis et portionis  obtinet locum, de qua quidem parte satis superius dictum est. Quod autem numerus equestris exercitus uigesies millies dena  millia referuntur hoc significare puto, ut quia nouem sunt angelorum ordines, ad decimum qui cecidit dena millia referamus  . Per millies ergo, qui numerus multiplex est, eos infinitos et innumerabiles intelligamus; at uero per uigesies, in quibus bis decem continentur, decimum malignorum spirituum ordinem ex malis hominibus duplicatum esse demonstrat. Nihil ergo aliud est uigesies millies dena millia, nisi quod innumerabilis malignorum spirituum ordo etiam ex prauis hominibus sit duplicatus.

Et ita uidi equos in uisione, et qui sedebant super eos, habebant loricas igneas, et hyacinthinas, et sulphureas, et capita equorum erant tanquam capita leonum, et de ore eorum procedit ignis, et fumus, et sulphur. Quid enim per equos, nisi hereticos?  Quid per eorum sessores, nisi malignos spiritus intelligimus? Non est ergo mirum si se per abrupta uitiorum tales equi precipitant, quos tam feri et insani equites calcaribus stimulant indeficientibus. Habent igitur maligni spiritus loricas, quibus se suosque milites tueantur. Que bene ignee, hyacinthine et sulphuree perhibentur, ut, quod ipsi ad tutamen suscipiunt, hoc eis in detrimentum  uertatur. His tamen armis in bella ruunt, his miseros homines serrant et uincunt. Aliis enim se igneos et iratos ostendunt, ut quondam per se et per membra sua, martyribus faciebant: aliis claros et hyacinthinos, et quasi de celestibus uenientes, in angelos lucis transfiguratos  quos uero luxurie et turpitudini  deditos uident; eos sulphureis armis aggrediuntur; hoc enim unicuique subministrant, in quo eius animum delectari conspiciunt. Capita uero equorum, per quos hereticos intelligimus, leonum capitibus similia esse dicuntur, quia sicut leones ita heretici crudelitate et sanguine gaudent, de quibus bene per Prophetam dicitur: »Sepulcrum patens est guttur eorum ;« itemque: »uirum sanguinum et dolosum abominabitur Dominus .« Et de ore eorum procedit ignis, et fumus, et sulphur. Ignis quidem iracundie, furoris et odii, fumus autem erroris et cecitatis, quia, ne Deum cognoscant, mentes hominum caligare faciunt. Per sulphur uero, quid aliud intelligimus, nisi eorum  turpes fetidosque sermones, quibus Dominum blasphemare non timent.

Ab his tribus plagis occisa est tertia pars hominum, de igne, fumo et sulphure, qui procedebat ex ore ipsorum: potestas enim equorum in ore est et in caudis eorum, nam caude eorum similes sunt serpentibus, habentes capita, et in his nocent. Tertia namque pars hominum que occisa perhibetur, ipsa est de qua  iam sepe diximus: non enim in duabus Ecclesie partibus heretici habent potestatem. Et illi quidem igne pereunt, quia timore afflictionis, tribulationis et angustiarum, se hereticorum dominationi subiiciunt. Quos autem erroris et deceptionis calliditate excecant, eos procul dubio fumus suffocat. In sulphure uero moriuntur, qui in eorum turpissima fetidaque conuersatione delectantur, et ut licentius peccare possint, eorum nefando concilio associantur alios ergo minis, alios calliditate, alios scelerum impunitate subiiciunt. Sequitur: Potestas enim equorum in ore est et in caudis eorum. In ore quidem ad persuadendum, in caudis ad decipiendum; qui enim dulci eorum cantilena delectati fuerint, ultime deceptionis cauda percussi, ueneno insanabili interibunt.  Unde et subditur: Nam caude eorum similes sunt serpentibus, habentes capita, et in his nocent. Omnis namque diaboli deceptio a serpente cepit, 327 et in serpentem desinit; quidquid heretici dicant, quidquid suauitatis et dulcedinis sibi ostendant, cauda tamen cauenda est, ultima locutionis uerba obseruanda sunt, serpentes sunt, que sequuntur labiles, tortuosi et uenenosi, caue ne decipiaris; siquidem primi homines a serpente decepti sunt.

Et ceteri homines, qui non sunt occisi in his plagis, neque penitentiam egerunt de operibus manuum suarum, ut non adorarent demonia et simulacra aurea, et argentea, et erea, et lapidea, et lignea, que neque uidere possunt, neque ambulare, et non egerunt penitentiam ab homicidiis suis, neque a ueneficiis  suis, neque a fornicatione sua, neque a furtis suis. Illi, inquit, quos heretici decipere potuerunt tribus plagis supra dictis occisi sunt, ceteri uero, qui his plagis non sunt occisi, et tamen propter peccata sunt digni morte, ut Iudei et pagani, illi, subauditur, intelligantur qui neque penitentiam egerunt de operibus manuum suarum, ut non adorarent demonia et simulacra, etc.  . Quantum enim penitentia ualeat, in his uerbis declaratur.



CAPUT X.

Et uidi alterum angelum fortem descendentem de celo amictum nube, et iris in capite eius, et facies eius erat ut sol, et pedes eius tanquam columna ignis, et habebat in manu sua libellum apertum. Quamdam hoc in loco digressionem beatus Ioannes, imo Spiritus  sanctus, qui ei loquebatur, facere uidetur. Cum enim de septem angelis tuba canentibus loqui proposuisset, cumque ad septimum nondum peruenisset, quedam alia interposuit, que longe ab hac materia uidentur esse diuersa. Quod fortasse ideo fecit, quoniam Christus, qui hic ad loquendum introducitur  ,  septimi angeli mentionem faciens, in diebus uocis eius cuncta dicit esse complenda. Et uidi, inquit alium angelum fortem descendentem de celo. Hic est enim angelus magni consilii, hic est angelus Testamenti, de quo dicitur: »Et statim ueniet ad templum sanctum suum Dominator, quem uos queritis, et angelus Testamenti, quem uos uultis .« Quem bene fortem dicit, qui  inimicorum fortissimum superauit. De celo autem descendere uidetur, ut nemo illuc eum ascendisse dubitare possit. Erat autem nube amictus, id est humana carne indutus; de quo scriptum est: »Ecce Dominus ascendet super nubem leuem, et ingredietur Aegyptum .« Hec est enim illa nubes, nostri uidelicet  Saluatoris humanitas, que imbre fidei totum mundum irrigauit. Iris autem erat in capite eius, qua uelut pro corona utebatur, ut sicut iam semel aquis triumphauerat, ita secundo per ignem triumphaturus esse sciatur. Iris enim principales duos habet colores, uiridem scilicet et rubrum; et alter quidem aquam, alter uero ignem designat. Et facies erat ut sol, qualis quondam transfiguratus tribus discipulis in monte apparuit, huius splendore fugantur tenebre, que, de fumo putei exorte, in caliginem cuncta conuerterant. Et pedes eius tanquam columna ignis. Pedes enim apostoli sunt, de quibus dicitur: »Quam speciosi pedes euangelizantium pacem, euangelizantium bona!«  Qui merito columne ignis assimilantur, quoniam et fortes sunt; neque  a rigore fidei flecti possunt, et suo splendore totum mundum illuminarunt, quibus Dominus ait: »uos estis lux mundi .« Et habebat in manu sua librum apertum. Librum namque apertum utriusque Testamenti scientiam intelligimus. »uicit enim Leo de tribu Iuda ,« qui et librum prius clausum, et signatum aperuit, eiusque secreta mysteria reserauit. Et quia predicti angeli figuram audiuimus, etiam quid egerit amodo audiamus.

Et posuit pedem suum dextrum super mare, sinistrum autem super terram, et clamauit uoce magna, quemadmodum cum leo rugit. Et cum clamasset, locuta sunt septem tonitrua uoces suas, et cum locuta fuissent septem tonitrua uoces suas, ego scripturus eram; et audiui uocem de celo dicentem mihi: signa,  que locuta sunt septem tonitrua, et noli ea scribere. Diximus enim pedes Domini esse apostolos, quos et supra mare, et super terram Dominus posuit, ut eos ubique fuisse intelligamus. In omnem enim terram exiuit sonus eorum; et supra mare quidem ad baptizandum, supra terram uero ad predicandum. »Ego,  inquit Apostolus, plantaui, Apollo rigauit ;« et quia 328 maior labor est predicare quam baptizare, et quia plura aduersa predicatores, quam baptizatores patiuntur; ideo sinistrum pedem super terram, dextrum autem super mare posuisse Dominus dicitur. Et clamauit uoce magna quemadmodum cum leo rugit. Quod enim ubique auditur, magna quidem uoce profertur. At uero Christi predicatio ubique narratur, ubique Christi Euangelium predicatur; quod utique, quasi leo rugit, quia uictoriam et fortitudinem manifestat. Quo clamante, septem tonitrua locuta sunt, quia, eo predicante, septem sancti Spiritus gratie in eius ore resonabant. Sed quid est quod uox de celo ueniens signare tantum iubet, scribere uero Apostolum prohibet ea que septem  tonitrua loquebantur? Quod enim scribimus, posterorum memorie tradimus. Unde Apostolus: »Quecunque scripta sunt, ad nostram doctrinam scripta sunt .« Quod uero signamus, occultum esse uolumus. uox autem de celo ueniens, scribere prohibet ea que in Euangelio loquitur, dicens: »Nolite sanctum dare canibus, et margaritas spargere ante porcos .« Audierunt ergo apostoli que S. Spiritus tonitrua loquebantur, omnibus tamen omnia prodere prohibiti sunt; non enim omnia omnibus dicenda sunt. Unde Apostolus, inquit: »Audiui arcana uerba, que non licet homini loqui .« Alia ergo omnibus pandunt alia clausa et signata in mente tenent, secundum illud: »uobis datum est noscere mysterium  regni Dei, ceteris autem in parabolis .«

Et angelus, quem uidi stantem super mare et super terram, leuauit manum suam ad celum, et iurauit per uiuentem in secula seculorum, qui creauit celum, et omnia que in illo sunt, et terram, et ea que in ea sunt, quia tempus amplius non erit. Sed in diebus uocis septimi angeli, cum ceperit tuba canere, consummabitur mysterium Dei, sicut euangelizauit per seruos suos prophetas. Mos est enim eorum qui iurant, ad ea manum extendere, per que iurant. Ad celum ergo Dei Filius manum leuat, quia in celo est Pater, per quem iurat. Omnis enim eius sermo iuramentum est: quoniam quidquid dicit, firmum et  stabile est. Iurat ergo per illum qui semper uiuit, et nunquam non erit; quia temporis mutabilitas amplius non erit. Sed septimo angelo tuba canente, omnia complebuntur, que a prophetis predicta fuerunt, et quod post primum iudicium iurauerat, quod non induceret amplius aquas diluuii super terram, nunc iterum iuratur, quod celum transibit, et terra. Hec enim duo iudicia iris illa significabat, quam in capite Christus habebat.

 Et uox quam audiui de celo iterum loquentem  mecum, et dicentem: uade, accipe librum apertum de manu angeli stantis super mare et super terram; et abii ad angelum dicens ei ut daret mihi librum, et dixit mihi: Accipe, et deuora illum, et faciet amaricare uentrem, sed in ore tuo erit dulce tanquam mel  . Prius enim audierat uocem de celo dicentem sibi, ne ea que tonitrua locuta fuerant, scriberet; nunc autem eadem uox precipit ut librum de manu predicti angeli apertum accipiat: »Tempus enim tacendi, ut Salomon ait, et tempus loquendi ;« liber enim apertus indicat quia ad hoc ei datur, ut predicet. Abiit ergo ad angelum, accessit ad Dominum, rogauit ut ei subministraret, quid eius populo nuntiaret. Non enim  apostoli loquuntur, sed Spiritus sanctus in eis. Et dixit angelus: Accipe, et deuora illum, et faciet amaricare uentrem tuum, et in ore tuo erit dulce tanquam mel. Liber iste, quem sancti deuorare iubentur, utriusque Testamenti scientia intelligitur; que in ore quidem dulcis, sed in uentre amara est; dulcis in ore, amara in stomacho, dulcis ad audiendum, amara ad faciendum. »Quam dulcia faucibus meis eloquia tua super mel, et fauum ori meo .« Cum enim ea legimus et audimus, adhuc in ore ea habemus, cum ea facere nitimur, quasi in stomachi uentre collecta digerere laboramus. Cui enim prophetarum euangeliorumque expositio ad legendum et audiendum dulcis non sit? Sed nunquid similiter ad faciendum? Libenter Saluatoris  uerba ille audierat, cui post cetera Dominus ait: »Adhuc tibi unum deest; uade, et uende omnia que habes, et da pauperibus, et sequere me, et habebis thesauros in celis .« Cui quam amarus cibus iste inuentus fuerit, demonstratur, cum subditur: »Et tristis abiit, quia multas habebat possessiones.« Sequitur:

Et accepi librum de manu angeli, et deuoraui eum, et cum deuorassem eum, amaricatus est uenter meus, et erat in ore meo tanquam mel dulce, et dixit 329 mihi: Oportet te iterum prophetare populis, et gentibus, et linguis, et regibus multis  . Ideo enim liber ei apertus datus est, ut non iam sicut prius uerba signaret, sed cunctis ea audire uolentibus  propalaret. Hec quidem secundum diuersa tempora accipienda sunt; non enim omnia tempora apta sunt doctrine. Sicut enim agricola non omni tempore seminat, ita et doctorem non omni tempore predicare oportet, et ideo aliquando Dei ministeria celant et signant; aliquando libro aperto omnibus manifestant.



CAPUT XI.

Et datus est mihi calamus similis uirge, et dixit  mihi: Surge, et metire templum Dei, et altare et adorantes in eo; atrium autem, quod est foris templum, eiice foras, et ne metiaris illud, quoniam datum est gentibus, et ciuitatem sanctam calcabunt mensibus quadraginta duobus  . Calamus enim, qui ei ad metiendum datus est, regula fidei et uiuendi disciplina accipitur; hec enim regula recta est, et ad quod, et quantum se unusquisque extendere debeat, insinuat, unicuique sua tribuit, et secundum propria officia omnibus sibi congruentia partitur. Et dixit mihi: Surge, metire templum Dei, et altare, et adorantes in eo. Surge, inquit, pelle torporem, quia ceteros ad surgendum admonere debes: ipse prius surge, et qui uerbis credere noluerit, operibus credat. Et metire templum  Dei, per quod Ecclesiam intelligimus, cuius mensura erit ab ortu solis et occasu, ab aquilone et mari. Metire et altare, fidem uidelicet, qua nichil altius in Ecclesia stare uidetur, cuius quidem mensura est, ut unum et uerum Deum in unitate et trinitate adoremus. Neque enim ab his terminis ulterius pregrediamur. Metire etiam adorantes in eo, quid prelati, quidue subiecti agere debeant, edoce. Nemo superbiat, cui honorem, honorem, cui timorem, timorem. Ille enim bene mensus non est, qui nimium se extendens, suo se maiori preferre nititur. Atrium autem, quod est foris templum, eiice foras, et ne metiaris illud, quoniam datum est gentibus. Per atrium enim, in quo otiosi confabulari solent, Iudei et heretici intelliguntur, qui utique  foras templum eiiciuntur, quia in sanctorum congregatione non erunt. Hos autem, quia heresi et fabulis inanibus uacant, et quia gentibus, uitiis scilicet, et malignis spiritibus dati sunt, non metitur Apostolus. Ut quid enim metiretur? Nullius enim mensure sunt, omnibus se preferunt. De quorum numero ille est qui super omne quod dicitur Deus, aut quod colitur, se exaltat. Et ciuitatem sanctam calcabunt mensibus quadraginta duobus. Quadraginta namque duos menses, tres annos, et dimidium complent. Tot enim annis predicauit Christus, tot regnabit et Antichristus. Et quia illis  tribus annis maior ceteris in Ecclesia persecutio fiet, ideo, quamuis ab initio usque in finem mali Ecclesiam calcare non cessent, quadraginta tantum et duobus mensibus eam dicit esse calcandam.

Et dabo duobus testibus meis, et prophetabunt diebus mille ducentis sexaginta amicti saccis. Hi sunt due oliue, et duo candelabra in conspectu Domini terre stantes; et si quis uoluerit eis nocere, ignis exiet de ore illorum, et deuorabit inimicos eorum, et si quis eos uoluerit ledere, sic oportet eum occidi. Hi enim duo testes iuxta litteram Henoch et Elias intelliguntur; spiritualiter autem omnes Ecclesie doctores, qui duorum testamentorum testimoniis roborati, testes Dei rite uocantur. His autem dat  Dominus prophetandi ministerium, ut predicent diebus mille ducentis sexaginta; tot enim predicauit Christus  . Ergo quia seruorum predicatio in numero quoque dierum Domini sui predicationi conuenire debet, totidem dies et isti predicabunt. Quod quidem de omnibus quodammodo intelligi 330 potest; cum nichil aliud predicent doctores, nisi ea que in tribus annis et dimidio Christus predicauit; merito diebus mille ducentis sexaginta predicare dicuntur, qui utique numerus tres annos in se et dimidium continet. Erunt autem amicti saccis, quibus ceteros ad penitentiam prouocabunt  . uilibus enim uestibus usque hodie penitentes uti precipimus, qualibus et Niniuite in predicatione Ione a maiore usque ad minorem  induti referuntur. Hi sunt due oliue, quia nunquam oleo misericordie carent, per quos et ceteros intelligimus de quibus dicitur: »Filii tui sicut nouelle oliuarum in circuitu mense tue .« Itemque: »Ego autem sicut oliua fructifera in domo Dei .« Hi sunt et duo candelabra, quorum lumine atque doctrina mundus iste illuminatur. Qui semper stant in conspectu Domini terre, siquidem uisione diuina non priuantur. Ignis autem, qui exit de ore illorum, et deuorat inimicos eorum, ille est de quo Dominus ait: »Ignem ueni mittere in terram, et quid uolo, nisi ut ardeat .« Hic est ignis caritatis, de quo Apostolus ait: »Si esurierit inimicus tuus, ciba illum; si sitit, potum da illi: hoc enim faciens, carbones ignis congeres super caput eius .« Tali ergo igne deuorati et occisi, subito ex inimicis amici fient. Possumus autem et per hunc ignem, ultionem diuine maledictionis intelligere.

Hi habent potestatem claudendi celum, ne pluat diebus prophetie ipsorum, et potestatem habent super aquas conuertendi eas in sanguinem, et percutere terram omni plaga, quotiescunque uoluerint. Hoc enim et secundum litteram uerum est; quod hic idem Elias tempore Iezabel fecisse legitur; quando clauso celo, non pluit tres annos et menses sex. Qui etiam in sanguinem aquas conuertit, quando  quadringentos prophetas Balaal interfecit, tantaque plaga illis tribus annis terram percussit, ut pene omnes fame interirent. Spiritualiter autem, celum ne pluat, claudere, est impios et peccatores uerbi Dei pluuiis nolle irrigare. Aquas autem uertit in sanguinem, qui hereticorum scientiam falsam esse docet, et plenam sanguine et peccatis. Terram autem omni plaga percutit, qui pro suis sceleribus iniquos anathematizat et reprehendit.

Et cum finierint testimonium suum, bestia, que ascendit de abysso, faciet aduersus eos bellum, et uincet eos, et occidet illos, et iacebunt corpora illorum in plateis ciuitatis magne, que uocatur spiritualiter Sodoma et Aegyptus, ubi et Dominus eorum crucifixus est. Et uidebunt de populis, et tribubus,  et linguis, et gentibus, corpora eorum tribus diebus, et dimidio, et corpora eorum non sinent poni in monumentis. Cum, inquit, suum testimonium finierint et per tres annos et dimidium Christi euangelium predicauerint, bestia que ascendit de abysso, faciet bellum aduersus illos  . Bestia diabolus est, propter ferocitatem abyssus, Antichristus propter decipiendi obscurissimam profunditatem. Bestia igitur de abysso ascendit, quia de Antichristo diabolus intrat, et exit, eiusque fallaci sermone ad tempus ascendit et crescit. Hic autem aduersus sanctos bellum faciet, et temporaliter eos occidet et superabit. Cetera autem ad litteram intellecta planissima sunt, tametsi ad litteram, ut sonant, ita  accipi debeant, nobis certa non sunt. Scimus enim Apostolum dixisse: »Quia nos qui uiuimus, qui residui sumus, non preueniemus eos qui dormierunt ,« uolens ostendere quod simul omnes resurgere debeant. Corpora ergo illorum omnium fidelium corpora allegorice intelligi possunt. »Omnes enim nos sumus unum corpus in Christo .« Hec autem et in Ierusalem, et ubique terrarum pro Christi nomine mortua  iacent. uidentur autem per tres dies, et dimidium, id est toto tempore regni Antichristi, siue omni tempore predicationis Christi. Nam quia per tres annos et dimidium Christus predicauit, non immerito omnis eius predicatio tantum temporis obtinere dicitur. Quod autem dies pro anno ponatur, audi quid Ezechieli Dominus dicat: »Et assumes, inquit, iniquitatem domus Iuda quadraginta diebus, diem pro anno, diem, inquam, pro anno dedi tibi .« Corpora autem illorum in monumentis poni non sinuntur, quia, quantum in ipsis est, omni quiete et beatitudine eos priuant, neque credunt eos habere uitam post mortem, quos tam dura uident occidi morte, secundum illud: »uisi sunt oculis insipientium mori, et estimata  est afflictio exitus illorum .« Itemque: »Nos insensati uitam illorum estimabamus insaniam et finem illorum sine honore .«

Et habitantes terram gaudebunt super 331 illos, et iucundabuntur, et munera mittent, quoniam hi duo prophete cruciauerunt eos, qui habitant super terram, et post dies tres, et dimidium, spiritus uite a Deo intrauit in eos, et steterunt super pedes suos, et timor magnus cecidit super eos, qui uiderunt eos. Gaudent enim mali de morte bonorum, qui maiori licentia peccant, nemine eis in aliquo contradicente. Sibique munera mittunt, quia nullum timentes, alter alterum ad flagitia perpetranda confortat. Qualiter autem uiri sancti peccatores crucient, qui sola terrena et transitoria diligunt, his nostris temporibus  satis apparet, cum reges et principes, Simoniacos et schismaticos nulla alia de causa contra sanctos insurgere uideamus, nisi quia ab eis admonentur, ut a peccatis cessent, et tam illicita et nefanda perpetrare nolint; qua utique admonitione nisi cruciarentur, non tantopere contra sanctos postea irascerentur. Sequitur: Et post tres dies, et dimidium, spiritus uite a Deo intrauit in eos. Diximus enim superius tres annos, et dimidium tribus diebus et dimidio significari, si quidem dies pro anno ponitur. Spiritus ergo uite, id est uniuscuiusque anima, a Deo missus per tres annos, et dimidium intrabit in eos, quia, Christo Domino ad iudicium ueniente, cunctis corporibus propriis animabus coniunctis,  omnes resurgent, et super pedes stantes, obuiam ei uenienti occurrent. Tunc quidem magnus timor ueniet super eos, qui eos uidebunt, et cum eis esse non poterunt, quia illum sibi iratum conspicient, cui nec uiribus resistere, nec precibus eum placare ualebunt.

Et audiui uocem magnam de celo dicentem illis: ascendite huc, et ascenderunt in celum, in nube, et uiderunt illos inimici eorum et in illa hora factus est  terremotus magnus, et decima pars ciuitatis cecidit: et occisa sunt in terremotu nomina hominum septem millia, et reliqui in timorem sunt missi, et dederunt gloriam Deo celi. uox enim illa magna, quam de celo, ut illic ascenderent, eos inuitare audiuit, ipsa est, que in Euangelio loquitur, dicens: »uenite, benedicti Patris mei, percipite regnum quod uobis paratum est ab origine mundi .« uiderunt autem eos in nube ascendentes inimici eorum, ut de eorum gloria maior cresceret pena. Et in illa hora factus est terremotus magnus, utique terremotus, in quo omnes peccatores  mouentur ut cadant, quatiuntur ut pereant. Et decima pars ciuitatis cecidit; hec enim illa decima pars mundi, que decimum ordinem  perditorum angelorum secuta est. Et occisa sunt in terremotu nomina hominum septem millia, finitum pro infinito; quicunque enim in septem diebus, in quibus omnia secularia continentur, peccauerunt, et penitentiam non egerunt, in his septem millibus computantur. Terremotus autem iste tunc fiet, quando dicetur: »Ite, maledicti, in ignem eternum, qui paratus est diabolo, et angelis eius .« Reliqui in timorem sunt missi, et dederunt gloriam Deo celi. In timorem quidem sancti missi sunt, non quod aliqua eis pena immineret; sed quia eos uidebant qui penas patiebantur; siue etiam tanto magis Deum timuerunt, quanto eius potentiam super peccatores intellexerunt. Et dabunt gloriam Deo celi, qui eos ante secula ad uitam predestinauit, et a  crimine liberauit, ne simul cum peccatoribus similia paterentur. ue secundum abiit, et ecce tertium ue ueniet cito. Hoc autem ue illud esse puto, quo mali sine fine cruciabuntur.

Et septimus angelus tuba cecinit, et facte sunt uoces  magne in celo dicentes: Factum est regnum huius mundi Dei nostri et Christi eius in secula seculorum. Et uiginti quatuor seniores, qui in conspectu Dei sedent in sedibus suis, ceciderunt in facies suas, et adorauerunt Deum, dicentes: Septimo namque angelo tuba canente, nulla iam predicatio in Ecclesia fit, nisi sole gratiarum actiones: laudatur Deus, et magnificatur, qui ceteris inimicis superatis, regnum sine fine regnaturus suscepit; unde uiginti quatuor seniores, de quibus in superioribus satis dictum est, in facies suas ceciderunt, et adorauerunt Deum, dicentes:

Gratias agimus tibi, Domine Deus omnipotens, qui es, et qui eras, et qui accepisti uirtutem tuam magnam, et regnasti. Et irate sunt gentes, et aduenit ira tua,  et tempus mortuorum, iudicare et reddere mercedem seruis tuis prophetis et sanctis, et timentibus nomen tuum, pusillis, et magnis, exterminandi eos qui corruperunt terram. Malignis namque spiritibus omni uirtute priuatis, et in tenebras precipitatis, uirtutem suam magnam Dominus accepit, cui nemo ulterius contradicet: et regnabit, ceteris a regiis sedibus expulsis, et superatis. Et irate sunt gentes, secundum illud: »Dominus regnauit, irascantur populi ;« irate utique sunt, non aliis, quam sibi, et deceptoribus suis, suisque iniquitatibus. Aduenit enim ira Dei, et tempus mortuorum, ut ali in eternum crucientur, et pereant, et alii iuste iudicati bonorum operum mercedem recipiant; mali uero exterminati etiam ipsam saluandi, et in patriam  reuertendi spem  amittant. Ipsi enim terram, et corpora sua corruperunt, et se, et alios omni turpitudini, ceterisque uitiis, et carnis uoluptatibus subdiderunt.



LIBER QUARTUS.


 332 Et apertum est templum Domini in celo, et uisa est arca testamenti eius in templo eius, et facta sunt fulgura, et uoces, et terremotus, et grando magna. Templum namque, ut sepe iam diximus, Ecclesia est. Templum uero Domini in celo, Christus est in Ecclesia; in eo enim requiescit omnis plenitudo  diuinitatis corporaliter. Unde et ipse aiebat: »Pater in me manens, ipse facit opera .« Et templum quidem ipse se monstrabat, cum diceret: »Soluite templum hoc, et in triduo excitabo illud. Hoc autem, inquit euangelista, dicebat de templo corporis sui .« A capite ergo incipiens beatus Ioannes, sicut in superioribus libris, usque ad finem iterum recurrens, quid in Ecclesia uiderit, manifestat; et quamuis non eisdem uerbis eadem tamen que superius narrare uidetur.  Narrat autem et hic Ecclesie persecutiones. Ait ergo: Et apertum est templum Domini in celo. Templum enim Domini in celo apertum est, quando post triginta annos ad euangelizandum os suum Christus aperuit, quo aperto, uisa est arca testamenti eius in templo eius. Arca namque Testamenti  eius diuitiarum omnium thesauris referta, ipsa eius sapientia intelligitur, que ante quidem occulta erat neque uidebatur, sed eo loquente, quantus thesaurus sapientie et scientie in eius pectoris secretario reconditus fuerat, omnes qui audiebant uiderunt et intellexerunt. Multos enim hec arca ditauit: multi de huius arce diuitiis locupletes facti sunt, pauper enim et miser est qui  de huius arce diuitiis nichil habet. Et facta sunt fulgura, et uoces, et terremotus, et grando magna. Christo namque  predicante, mox fulgura facta sunt, quibus cum omni uitiorum exercitu diabolus ex hominum pectoribus pellebatur; tante enim efficacie eius uerba erant, ut ei maligni spiritus resistere non ualerent. Facte sunt autem uoces multorum ubique  laudantium, et Christi testimonium perhibentium. Et terremotus, terrenis scilicet, et peccatoribus ad fidem summa cum festinatione currentibus. Et grando magna: nam, sicut scriptum est, non ut Phariseorum, sed cum potentia eius predicatio fiebat; nulli adulando loquebatur, sed que grando, que angustie, que tribulationes peccatores exspectarent, constanter omnibus nuntiabat.




CAPUT XII.

Et signum magnum apparuit in celo, mulier amicta  sole, et luna sub pedibus eius, et in capite eius corona stellarum duodecim, et in utero habens, et cruciabatur, ut pariat. Hec enim mulier Ecclesia est, que sole, pulchritudine et splendore circumamicta, multos sue claritatis lumine ad se, et post se attraxit amatores. Sole namque uestitur, quatenus soli iustitie placeat  . »Induite, inquit Apostolus, nouum hominem, qui secundum Deum creatus est .« Et luna sub pedibus eius. Luna enim propter defectionem, suique mutabilitatem, mundum istum significat; unde quia Iericho interpretatur luna, homo ille qui de Ierusalem ueniebat in Iericho, a Domino descendisse narratur. Habet igitur Ecclesia lunam sub pedibus, quoniam cuncta terrena, transitoria et mutabilia despiciens,  et pro nichilo ducens, sola celestia concupiscit. Coronam uero in capite portat duodecim stellis, quasi duodecim margaritis ornatam; hec enim corona, apostolorum duodenus numerus intelligitur. Isti enim uicerunt, isti Ecclesiam coronauerunt, isti primi milites in capite positi, quasi stelle in Ecclesia fulgent. Et in utero habens, cruciabatur, ut pariat. Multos enim in utero habet, multos quotidie filios parit Ecclesia, non tamen sine cruciatu quodam atque dolore. Unde in Euangelio Dominus ait: »Mulier cum parit, tristitiam habet, quia uenit hora eius ;« et Apostolus: »Filioli mei, quos iterum parturio, donec Christus formetur in uobis .« Maiores tamen persecutionis tempore pariendo Ecclesia cruciatus patiebatur; ideo  enim sancti occidebantur, quia parere cupientes, ad baptismum alios inuitabant: ibi enim 333 parit Ecclesia, ibi legitimos filios Domino generat.

Et uisum est aliud signum in celo, et ecce draco magnus rufus, habens capita septem, cornua decem  in capitibus suis, septem diademata, et cauda eius trahebat tertiam partem stellarum, et misit eas in terram.  Draco enim magnus et rufus, diabolus est, qui in specie serpentis primum hominem decepit, et nunc quidem propter sanguinem martyrum, quem fundere non cessat, rufus apparet. Hic autem septem capita habere perhibetur; septem uidelicet uitia capitalia, que de matre superbia exorta sunt, ex quibus quasi principiis omnia alia uitia oriuntur. Hec autem sunt uana gloria, inuidia, ira, tristitia, auaritia, ingluuies, luxuria, decem uero cornua, omnia alia uitia sunt, que ab his capitibus deriuantur, que quoniam multa sunt, eum numerum ponere uoluit, in quo omnes numeri continentur; non enim progreditur numerus ultra decem. Sed ipse in se  reuolutus omnes alios numeros complet. Quid ergo cornua decem, nisi cornua multa? Habet et in capitibus suis septem diademata, quia pro unoquoque uitio suam portat coronam; quoties enim per inuidiam aliquem uincit, toties ab inuidia coronatur  . Possunt autem septem capita, septem heresiarche, et decem cornua, decem reges intelligi, qui tempore Antichristi, non solum falsis predicationibus, uerum etiam tyrannica potestate sanctam Ecclesiam affligent. De his autem in sequentibus dicetur: Et cauda eius trahebat tertiam partem stellarum celi;  et misit eas in terram. Quid enim per caudam? nisi deceptionem intelligas. Cauda igitur eius, id est ipsius calliditas, et heretice prauitatis deceptio trahebat tertiam partem stellarum  celi; uidelicet multos, qui in Ecclesia fulgere uidebantur. Et misit eos in terram; ut non iam celestia, sed sola terrena et transitoria diligerent et inhiarent. De hac autem tertia parte iam sepissime dictum est, que neque in prelatorum, neque in subiectorum numero continetur; hereticos et falsos Christianos eam significare diximus.

Et draco stetit ante mulierem, que paritura erat; et cum peperisset, deuorauit filium eius, et peperit filium masculum, qui recturus erat omnes gentes in uirga ferrea, et raptus est filius eius ad Deum, et ad thronum eius; et mulier fugit in solitudinem, ubi habet locum paratum a Deo, ut ibi pascant illam diebus mille ducentis et sexaginta. Sepe enim Ecclesie filiis diabolus insidiatur. Non enim magnopere  de aliis curam habet; sunt enim esce eius electi, et secundum illud propheticum, fiduciam habet, ut influat Iordanis in os eius; neminem enim ita persequitur, quemadmodum Ecclesie filios, et aqua baptismatis regeneratos. Hoc est enim quod dicit:  Et cum peperisset, deuorauit filium eius. Quod autem ait: Et peperit filium eius masculum, singularem pro plurali posuit: nullum filium nisi masculum parit Ecclesia; nam et si multas habeat filias, ille sole illius sunt, que non mollitie muliebri, sed uirile masculinum robur obtinere nituntur. Nam neque masculi propter sexum, sed propter constantiam et fortitudinem, filii eius esse dicuntur. Tales autem in uirga ferrea gentes regunt, tales uitia et malignos spiritus superant, tales imperio forti et insuperabili Dei populum per rectam uiam incedere docent. Et raptus est filius eius ad Deum, et ad thronum eius. Quotidie namque Ecclesie filii ad Deum rapiuntur, quotidie ad thronum eius ab angelis deferuntur, atque ab ipsis faucibus, deuorare  cupientibus preda subtracta, gaudens et triumphans celos ascendit. Mulier autem in solitudinem fugit, quoties malorum uitans consortia ad mentis secretum et ad Dei contemplationem S. Ecclesia sese confert. Unde scriptum est: »Ecce elongaui fugiens, et mansi in solitudine :« ibique locum habet a Deo paratum. Sed quomodo paratum? uis audire quomodo? Ut ibi pascant eam diebus mille ducentis sexaginta. Sed qui sunt, qui eam pascunt, nisi sacra uolumina Scripturarum. Lege Isaiam, et ipse te pascet, lege et alios prophetas, et ibi pascua inuenies, nullis deliciis comparanda; de quibus dicitur: »Dominus regit me, et nichil mihi deerit, in loco pascue, ibi me collocauit .« Per dies autem mille et ducentos sexaginta omne tempus  a Christi predicatione, usque ad diem ultimum intelligimus; tot enim diebus predicauit Christus. Et quia predicatio non mutatur, quamuis sint dies multo plures, tot tamen esse dicuntur, quot illi sunt, in quibus omnis ipsa predicatio facta est; nullum enim aliud usque adhuc cibum sumimus, nisi quem in illis mille ducentis sexaginta diebus Christus nobis preparauit. Tale est ergo ac si diceret, ut ibi eam pascant eo suauissimo dulcissimoque 334 cibo, qui in diebus mille ducentis sexaginta a Domino preparatus est.

Et factum est prelium magnum in celo, Michel et angeli eius preliabantur cum dracone, et draco pugnabat, et angeli eius, et non ualuerunt, neque locus inuentus est eorum amplius in celo, et proiectus  est in terram draco ille magnus, serpens antiquus, qui uocatur diabolus et Satanas, qui seducit uniuersum orbem, proiectus est in terram, et angeli eius cum illo missi sunt in terram. Postquam enim mulier peperit, postquam S. Ecclesia filios generauit, mox prelium magnum in celo factum est, mox iniquorum persecutiones  in Ecclesia exorte sunt. Unde et subditur: Michel, et angeli eius preliabantur cum dracone, et draco pugnabat, et angeli eius  . Quod enim ad custodiam angeli nobis a Deo dati sunt, ipse Dominus ait: »Angeli eorum semper uident faciem Patris mei qui in celis est .« Et Apostolus: »Omnes enim ministri sunt in ministerium missi propter eos qui hereditatem capiunt salutis .« Magnum prelium in quo Michel, princeps angelorum, contra draconem pugnat, principem demoniorum, magnum utique prelium, in quo Michel contra diabolum, angeli contra angelos et sancti contra iniquos pugnare non cessant. Sed quia Michel interpretatur, quis sicut Deus, sui nominis interpretatione nos confortat ut uiriliter  pugnemus, ut in tanto prelio non timeamus. »Estote, inquit Apostolus, fortes in bello, et pugnate  cum antiquo serpente .« Quis enim sicut Deus, qui uobis auxiliatur? Quis ita pugnat, sicut princeps militie uestre?  Neque deficiatis in tribulationibus; ne detis locum persecutoribus, opponite clypeum fidei, neque in uestrum exercitum diabolus subintret. Hoc est enim quod sequeitur: Et non ualuerunt, neque locus inuentus est eorum amplius in celo. Non ualuerunt utique resistere, undique prelio imminente, peliuntur namque baptismate, pelluntur penitentiis, pelluntur orationibus, pelluntur caritatis et misericordie telis. Non habent locum in celo, quia ibi est sedes Dei. Quid igitur? Et proiectus est in terram draco ille magnus, serpens  antiquus; nam quia in sanctis non habet locum, terram persequitur et peccatores; hoc enim a Domino sibi permissum fuerat: »Terram comedes cunctis diebus uite tue ;« terram namque comedit, quia peccatores perdit, et deuorat. Hic est ille draco magnus, hic est ille serpens antiquus, qui semper uolubilis et tortuosus, et nunquam recta incedens uia, ipsos primos humani generis parentes decepit. uocatur autem diabolus, quia de supernis deorsum ruit. uocatur autem et Satanas, omni ueritati, omnique iustitie contradicens, qui seducit uniuersum orbem; ipse enim omnes, qui seducuntur, seducit; qui seductionis principium adhuc in paradiso, positis primis hominibus, fuit. Ipse quidem proiectus est, et angeli eius cum  illo missi sunt in terram, cum omni namque suo exercitu diabolus de celestibus cadens, in illis regnat, et dominatur, qui terrenis uuluptatibus dediti, sursum corda ad Deum non habent.

Et audiui uocem magnam in celo dicentem: Nunc facta est salus, et uirtus, et regnum Dei nostri, et potestas  Christi eius, quia proiectus est accusator fratrum nostrorum, qui accusabat illos ante conspectum Dei nostri die ac nocte, et ipsi uicerunt illum propter sanguinem Agni, et propter uerbum testimonii sui, et non dilexerunt animas suas usque ad mortem, propterea letamini celi, qui habitatis in eis. Hanc enim uocem, et in celo angeli et in Ecclesia sancti quotidie promunt et clamant, semperque tantis pro beneficiis gratias agentes dicunt: Nunc facta est salus, mortis principe deiecto et superato. Et uirtus, quia diabolus uirtutem perdidit. Et regnum Dei nostri: eo uicto et ligato, qui regnum et imperium tenere uidebatur. Et potestas Christi eius, ipse enim potens, imo omnipotens est, cui a Patre dictum est: »Postula a me, et dabo tibi gentes hereditatem tuam  et possessionem tuam terminos terre .« Quia proiectus est accusator fratrum nostrorum, qui accusabat illos ante conspectum Dei nostri die ac nocte. Quod enim die ac nocte, omni tempore et sine intermissione seruos Dei diabolus accuset, ex eo intelligi potest quod de beato Iob  apud Dominum a diabolo accusato legitur: »Tantum extende manum tuam, et tange omnia que possidet, 335 si non in facie benedixerit tibi .« Ipse enim nos accusat, quando eius instigatione ea facimus quibus et Deum offendimus et accusatione digni sumus. Sequitur: Et ipsi uicerunt illum propter sanguinem agni. Sanguis etenim agni, qui pro nostra salute fusus est, ipse nos contra diabolum uictores facit   . Et propter  uerbum testimonii sui, et quia non dilexerunt animas suas usque ad mortem. Quod enim anima pro uita ponatur, in Euangelio habes, ubi dicitur: »Qui amat animam suam, perdet eam, et qui perdiderit animam suam propter me, in uitam eternam custodit eam .« Sic autem et in hoc loco non dilexerunt animas suas, id est hanc presentem uitam, usque ad mortem; quandiu enim in hac uita fuerunt amore alterius uite, nunquam hanc uitam dilexerunt. Propterea letamini celi, et qui habitatis in eis. Nam sicut scriptum est: »Gaudium erit in celis coram angelis Dei super uno peccatore penitentiam agente .« Gaudent enim angeli de sanctorum conuersione, letantur de eorum perfecta conuersatione.

 ue terre et mari, quia descendit diabolus ad uos, habens iram magnam, sciens quod modicum tempus habet. uidens enim diabolus de celestibus se esse deiectum atque cum sanctis nullum se posse habere consortium, ad terram et ad mare descendit,   qui inter illos locum sibi habitationis parauit, quos terrenis desideriis et carnis uoluptatibus deditos uidit. Quos etiam, uelut mare fluctuantes, omni uento doctrine circumferri conspexit. Sed ue misere terre et mari instabili, quia cum magna ira et indignatione diabolus ueniens omnia conteret et dissipabit. Scit enim quia modicum tempus habet, non dubitat se subite imperium et dominationem perditurum; modo igitur nocet qui postmodum nocere non poterit.

Et postquam draco uidit, quod proiectus esset in terram, persecutus est mulierem, que peperit masculum, et date sunt mulieri due ale aquile magne, ut uolaret in desertum, in locum suum, ubi alitur per tempus, et tempora, et dimidium temporis a facie  serpentis. »Inuidia namque diaboli, ut Apostolus ait, mors intrauit in orbem terrarum ;« nam quia ipse deiectus, perditus et damnatus est; ideo omnes persequitur, omnes deiicere, et perdere et decipere nititur. Quomodo autem, qua arte, quibus machinationibus mulierem istam, sanctam uidelicet Ecclesiam, ipse persequatur, quid attinet dicere? Due uero ale aquile magne, que date sunt mulieri, duo testamenta, uel duo precepta caritatis intelliguntur  . Et bene aquile alas Ecclesia suscepit, que et ueloces sunt et pre ceteris altius uolant; unde et de uiris sanctis dicitur. »Assument pennas ut aquile, uolabunt, et non deficient .« His autem alis Ecclesia uolat, his desertum petit et loca secreta, ubi diuine contemplationi  uacans et in Dei laudibus perseuerans, a uitiis et malignis spiritibus non inuenitur. Unde et subditur: Ubi alitur per tempus, et tempora, et dimidium temporis a facie serpentis. Tempus enim unum annum, tempora autem duos annos, dimidium uero tempus dimidium annum significat. Et merito tot annis Ecclesia pascitur, quot annis Christus predicauit, quia illo solo  unoque cibo pascitur, quem in illis annis Christus  predicauit. Non enim, ut ipse ait, uenit ministrari, sed ministrare. Quomodo autem, uel a quibus pascatur, iam superius dictum est.

Et misit serpens ex ore suo post mulierem aquam tanquam flumen, ut eam faceret trahi a flumine, et adiuuit terra mulierem, et aperuit terra os suum, et  absorbuit flumen quod misit draco de ore suo. Et iratus est draco in mulierem, et abiit facere prelium cum reliquis de semine eius, qui custodiunt mandata Dei, et habent testimonium Iesu, et stetit super arenam maris. Aqua enim, quam serpens tanquam  flumen misit post mulierem, stultam et erroneam hereticorum scientiam, siue etiam Ecclesie persecutores intelligimus; talis enim aqua ex ore diaboli procedit, tali flumine Christi Ecclesiam submergere nititur. Unde ait: Ut eam faceret trahi a flumine. Ecclesia namque a flumine non trahitur, quia hereticos non sequitur; nam etsi a persecutoribus ad tormenta aliquando inuita trahatur, eorum tamen imperio, et uoluntati non acquiescit. Ab hoc flumine ergo mali trahuntur, hac aqua heretici potantur et in ebriantur. Et adiuuit terra mulierem, et aperuit terra os suum, et absorbuit flumen, quod misit draco de ore suo. Quid enim terra hoc in loco, nisi Christi humanitas intelligitur  ? Hec enim aperuit os suum et absorbuit 336 flumen,  quod misit draco de ore suo. Postquam enim aperuit os suum ad predicandum, forma uiuendi et regula fidei data est, qua omnes hereses destruuntur; eo quoque iubente, flumina cessant, mare et uenti conquiescunt; fit pax et tranquillitas magna, quoniam nisi eo permittente, mali contra bonos seuire non audent. Et iratus est draco in mulierem, et abiit facere prelium cum reliquis de semine eius, qui custodiunt mandata Dei, et habent testimonium Iesu. uincitur draco, et draco non quiescit, repulsus irascitur, nec erubescit, et quod in aliis non potest hoc in aliis facere tentat  . A matre separatur, filios persequitur; et quia Ecclesie principibus, ex quibus ceteri originem ducunt, resistere non ualuit, contra eorum filios bella gerit, quos tamen Dei  mandata et testimonia habere cognoscit, neque enim magnopere de aliis curat. Unde scriptum est: »Fili, accedens ad seruitutem Dei, prepara animam tuam ad tentationem .« Sequitur: Et stetit super arenam maris. Pugnate uiriliter sancti Dei, quia supra firmam petram fundati et firmati estis; stat enim aduersarius uester super arenam maris; qui si uel leuiter percussus fuerit, statim cadet; utpote qui nullius stabilitatis fundamentum habet.



CAPUT XIII.

Et uidi de mari bestiam ascenentem, habentem capita septem, et cornua decem; et super cornua eius decem diademata, et super capita eius nomina blasphemie. Quid enim per hanc bestiam, nisi Antichristum intelligimus? Qui merito quidem bestia  dicitur, quia omni humanitate et ratione destitutus,  in tantum omnes bestias crudelitate uincet, ut terra ipsum mundi Creatorem loqui non pertimescat. Hec autem bestia de mare ascendit, quia amaritudinis et desperationis filius, de hac mundi procellosa tempestate consurget. Septem autem capita, septem eius discipulos significant; decem uero cornua, decem reges erunt, qui ipsum quasi Deum colent et adorabunt. Unde et decem diademata habere dicuntur, que regie sunt dignitatis. Nomina autem blasphemie super capita eius memorantur; quia supradicti perditionis filii ipsum Deum blasphemabunt, atque ipsam Trinitatem peruersa ratione diuidere audebunt.

Et bestia quam uidi, similis erat pardo, et pedes eius sicut pedes ursi, et os eius sicut os leonis, et dedit  illi draco uirtutem suam et potestatem magnam. Pardus est animal multa macularum uarietate depictum; merito ergo hec bestia pardo similis dicitur, quia ut infida, instabilis, uersipellis, omnibus mentitur, et in omnes deceptionis se uertit figuras. Et pedes eius sicut pedes ursi, qui, quamuis plante hominis similitudinem habere uideantur, post se tamen gradientes decipiunt; unde fit ut cum ad ursi fauces peruenerint, non hominem, sed crudelem bestiam secutos se esse sciant. Unde subditur. Et os eius, sicut os leonis. Quos enim uel colorum uarietate, uel pedum similitudine decipit, eos ore leonis humiliat atque comminuit; alios igitur uario flore uerborum, alios falsi pedis, id est praui operis imitatione, alios uero leonina rabie et feritate  suo cetui  iungit, sibique subiicit. Ideoque subinferens ait. Et dedit illi draco uirtutem suam et potestatem magnam. In tantum enim sua uirtute et potestate hunc perditionis filium malignus spiritus replebit, ut non homo, sed Deus a pluribus esse putetur. Unde Apostolus ait: »Qui aduersatur, et extollitur supra omne quod dicitur Deus, aut quod colitur, ita ut in templo Dei sedeat ostendens se tanquam sit Deus   .

Et uidi unum de capitibus suis quasi occisum in morte, et plaga mortis eius curata est, et admirata est uniuersa terra post bestiam, et adorauerunt draconem, qui dedit potestatem bestie, et adorauerunt bestiam, dicentes: quis similis bestie? Et quis poterit  pugnare cum ea? Potest autem hoc ad litteram  sic etiam intelligi, ut quia  Christi mortem et resurrectionem audierat, cupiens eius potentiam exinanire, hoc uel in se, uel in aliquo discipulorum suorum facere simulet, quod omnes in Christo factum admirentur. 337 Unde non occisum, sed quasi occisum dicit. Quod si allegorice intelligamus, unum de capitibus in morte occisum, unum aliquem heresiarcham defecisse significat. Cuius plaga mortis curata est, quia alius pro eo succedet, qui tante iniquitatis erit, ut mors et plaga prioris obliuioni tradatur, nisi enim magnum aliquod inusitatumque signum uidissent, nequaquam diceretur, et admirata est uniuersa terra post bestiam. Et adorauerunt draconem qui dedit potestatem bestie. Prius enim diabolum, qui in eo est, quasi uirtutem aliquam et diuinitatem adorant;  deinde ipsum diuinitatis filium, quem omnipotentia et diuinitate plenum  adorant et uenerantur, dicentes: Quis similis bestie? aut poterit pugnare cum ea? Que et mortuos suscitat et propriam uirtutem cuilibet tam cito largitur. Aufert cui uult, dat cui uult, sue diuinitatis potentiam, qui si forte occidatur, confestim mortis eius plaga curatur.

Et datum est ei os loquens magna, et blasphemiam, et data est illi potestas, facere menses quadraginta duos, et aperuit os suum in blasphemias ad Deum, blasphemare nomen eius, et tabernaculum nomen eius, et eos, qui in celo habitant, et datum est illi bellum facere cum sanctis, et uincere illos, et data est ei potestas in omnem tribum, et populum, et linguam, et gentem, et adorauerunt eam omnes, qui habitant in terra,  quorum non sunt scripta nomina in libro uite, et agni, qui occisus est ab origine mundi. Datum est, inquit, ei a principe tenebrarum, cui totis uiribus seruiet, os loquens magna, os loquens aduersus Deum iniquitatem, os loquens  blasphemias, se solum Deum esse confirmans. Quod autem quadraginta et duos menses sit regnaturus, sepe iam diximus. Blasphemabit autem Deum, et Ecclesiam eius, et seruos, et angelos eius, predicans et dicens omnia esse falsa que de Christo et Ecclesia eius dicimus prophetas fuisse locutos. Faciet insuper bellum cum sanctis, et non solum alios, uerum etiam ipsum Henoch et Eliam temporaliter uincet, et martyrio consummabit; data est enim ei potestas in omnem tribum  filiorum Isrel, et in omnem populum, cuiuscunque lingue, uel gentis fuerit. Et adorabunt, et colent eum omnes, qui habitant terram; omnes uidelicet qui predestinati ad uitam non sunt; quorum  nomina in libro uite, que Agnus scripsit et aperuit ab origine mundi, scripta non sunt, qui ideo quidem occisus est, ut nos a morte liberaret et celi nobis secreta reuelaret  . Sequitur:

Si quis habet aures audiat, qui in captiuitatem duxerit, in captiuitatem uadit. Qui in gladio occiderit, in gladio oportet eum occidi. Hic est patientia, et fides sanctorum. Si quis, inquit, cordis aures habet, si cui sanus est intellectus, audiat que dicta sunt: caueat, ne decipiatur a deceptoribus; hec quidem uera citer sciat et nullatenus dubitet, quoniam qui in captiuitatem alios duxerit, qui animas hominum decipiens captiuas diabolo tradiderit, ipse quoque in captiuitatem ibit, et manibus pedibusque ligatis in tenebras proiicietur exteriores; qui in gladio occiderit,  in gladio oportet eum occidi; quia qui in gladio deceptionis  aliquem perdiderit, ipse quoque gladio eterne damnationis iugulabitur  . Et hic quidem est patientia, et fides sanctorum; hic probabitur quis patiens sit atque fidelis: sicut enim in igne aurum, sic in tribulatione probatur sanctus.

Et uidi aliam bestiam ascendentem de terra, et habebat cornua duo similia agni, et loquebatur sicut draco, et potestatem prioris bestie omnem faciebat in conspectu eius, et fecit terram, et habitantes in ea adorare bestiam primam, cuius curata est plaga mortis. Hec autem bestia fortasse illud caput est, quod superius in morte  dicitur esse occisum; ideoque  de terra ascendere uidetur, quasi de sepultura resurgere, quia eius mortis plaga curata est  . Unde et cornua duo similia agni habere perhibetur, ut ipse quoque immolati, resurgentisque agni nostri figuram et similitudinem in se monstraret. Sed quoniam superbe, et quasi draco uenenosa uerba proferens loquebatur, non ueram agni innocentiam habuisse dignoscitur, quamuis eius speciem simularet. Faciebat autem  potestatem prioris bestie in conspectu eius, quoniam eodem iniquitatis spiritu plena erat, neque ab ea dissidebat in miraculis, cui similis erat in falsitate. Et fecit terram, et habitantes in ea adorare primam bestiam, cuius curata fuerat plaga mortis. 338 Potest autem sic distingui, ut intelligatur, quod hec bestia, cuius curata  fuerat plaga mortis, fecerit terram, et habitantes in ea adorare bestiam primam. Quod si et ipsam primam occisam et curatam intelligamus, non erit inconueniens; cum frequenter totum pro parte accipiatur.  Cum igitur unum de capitibus eius occisum et curatum dicatur, ipsam quoque secundum ipsum, et occisam, et curatam dicere possumus. Et fecit signa magna, ut etiam ignem faceret descendere de celo in terram in conspectu hominum, et seducit habitantes in terra, propter signa que data sunt illi facere in conspectu bestie, que habebat plagam gladii. In hoc enim maior erit Antichristi auctoritas, quod non solum ipse, uerum etiam discipuli eius signa multa et prodigia facere  iubebuntur.  Sicut enim in Aegypto aduersum Moysen magicis suis incantationibus magi signa multa fecerunt: ita et isti aduersum Henoch et Eliam facturi sunt. Unde et ignem de celo descendere facient:  et in hoc non suam, sed magistri gloriam querent. Cum  enim in miraculis, que facere uidebuntur, adorari possent, si uellent, non se tamen, sed Antichristum adorari precipient, cuius gloriam et magnificentiam in tantum exaltare conabuntur, ut more quorumdam imperatorum etiam eius statuam et imaginem miseros homines adorare faciant. Unde et subditur:

Et datum est illi, ut daret spiritum imagini bestie, et ut loquatur imago bestie  . Et faciat, ut quicunque non adorauerint imaginem bestie occidantur, et faciet omnes pupillos et magnos, diuites et pauperes, liberos et seruos habere characterem nominis bestie, aut testimonium nominis eius. Datum est, inquit, illi, id est diabolo, concessum ut daret spiritum imagini bestie. Magnum et inusitatum miraculum, ut statua aurea, uel argentea, uel cuiuslibet  alterius metalli spirare et loqui uideatur. »Surgent enim, ut in Euangelio Dominus ait, pseudoprophete, et dabunt signa et prodigia multa .« Talibus ergo signis ad hoc deuenient, ut quicunque imaginem bestie adorare noluerint, quasi profani et sacrilegi a tyrannis et principibus occidantur, unde fiet, ut  nemo inueniatur,  qui aut in dextera, aut in fronte sua eius characterem et signum non habeat. Nam et usque hodie usus est Scripturarum, ut pro toto nomine, prima nominis littera ponatur; character ergo pro nomine, nomen uero pro fide accipiatur. Sicut enim omnes Christiani nomen, id est fidem Christi in manu et in fronte impressam habent, ita  omnes Antichristi serui et discipuli eius nomen et fidem, aut in dextera, aut in fronte gestabunt; et in dextera quidem nomen et fidem portat, qui illud agit, cuius se dicit esse professionis. Quem enim dilectioni, et misericordie, et pietati insistere uidemus, utrum sit Christianus non dubitamus; ipsa enim  eius opera, quis uel qualis sit, manifestant; quem si uis cognoscere, non ad linguam, sed ad manum attendas; dominica enim sententia est. »A fructibus eorum cognoscetis eos .« In fronte uero nomen, et fidem gestare, est omnibus manifestare nulli dominum suum suamque fidem celare, ut sicut frons omnibus est aperta, ita et fides cunctis sit manifesta. Tantus ergo terror cunctos inuadet, ut nemo facere, uel dicere audeat, quod ad eius fide dissentire uideatur. Unde et subditur: Ut ne quis possit uendere, uel emere, nisi qui habeat characterem nominis bestie, aut numerum nominis eius. Nam etsi hoc ad litteram accipi possit; quod et in nostris principibus sepe fieri uidemus, ut uidelicet eius litteram, et sigilla securitatis causa ferantur: est tamen  alia et ipsa spiritualis emptio, et uenditio, de qua scriptum est: »Sindonem fecit, et uendidit ;« et alibi: »Omnes sitientes uenite ad aquas, emite absque argento et absque ulla commutatione uinum et lac .« Tales nundine, taleque mercatum in Ecclesia sit; nichil ibi sine pretio datur; da fidem et accipe uitam. Hoc autem mercatum, magna ex parte tunc temporis cessabit, quando sue heresis logmata solis hereticis uendere, uel emere licebit. Sed quid mirum, si ista in illa persecutione maxima omnium nant, cum olim etiam ab imperatoribus edicta proposita fuisse legantur, ut Christiani ubicunque inuenti fuissent, sine audientia punirentur? Sequitur:

Hic sapientia est. Qui habet intellectum computet  numerum bestie, numerus enim hominis est, et numerus eius sexcenti sexaginta sex. Hic, inquit, sapientia necessaria est, obscura sunt que dicuntur, et nisi ab his qui maiorem  intellectum habent non capiuntur; qui 339 autem habet intellectum, ut ad huius rei notitiam peruenire ualeat, computet prius numerum bestie, que quidem, etsi Deum se esse fingat, non Deus tamen, sed homo est; et hoc est quod dicit: numerus enim hominis est, et numerus eius sexcenti sexaginta sex. Quod enim senarium numerum tantum posuit, hominem eum esse monstrauit; si quidem sexta die factus est homo. Sed quia senarius iste ex denario descendit, eum ex decimo ordine unum esse significat, ut et homo simul, et diabolus,  non per naturam, sed per iniquitatem esse credatur: decies namque sexaginta sexcentos faciunt  . Sufficiant autem hoc in loco, que ab antiquis dicta sunt, nichilque de nostro ponentes, ea solummodo, que ab eis accepimus, ad memoriam reducamus. Liber autem iste a beato Ioanne Grecis  litteris editus est. Litteras autem omnes apud Grecos numerum exprimere manifestum est. In numero ergo litterarum illius posuit nomen, ut lectoris intellectum exerceret, et tale est ac si diceret: In quo nomine hic numerus reperitur, id est sexcenti sexaginta sex, ipsum est nomen eius. Ut si dicatur   , qui interpretatur contrarius, inde enim Antichristus uocatur, id est Christo contrarius. uides igitur quam bene hoc nomen sibi conueniat, quod quidem totum numerum supradictum in se contineat hoc modo. Nam A significat unum, N quinquaginta, T trecentos, E quinque, M quadraginta, O septuaginta, ducentos: qui numerus simul collectus facit 666. uerbi gratia A unum, N quinquaginta, T trecentos, E quinque,  M quadraginta, O septuaginta, ducentos. uocatur autem apud Grecos , quid apud nos dicitur Antichristus, atque utrumque idem significat. Sunt et alia nomina, que eidem ipsi quadam uerborum circuitione conuenire uidentur, que quidem quoniam predictum in se numerum continent, a ueteribus posita sunt; nullum tamen nomen ita conueniens est Antichristo, ut hoc quod modo diximus, . Nos tamen, ut lectori satisfaciamus, cetera quoque nomina ponemus. Sunt autem , quod interpretatur nego, et , quod dicitur sol. Et , quod gentium seductor intelligitur  . Quomodo autem hec nomina illi conueniant, prudens lector manifeste intelligit. Causa uero breuitatis singulariter nomina  ipsa, numerosque signemus. A significat unum, P centum, N quinquaginta, O septuaginta, quadringentos, M quadraginta, E quinque, T trecentos, E quinque, I decem, T trecentos, A unum, N quinquaginta; tres, E quinque, N quinquaginta, ducentos, H octo, P centum, I decem, K uiginti, O septuaginta, ducentos. Quidam etiam Latinis litteris hoc nomen exprimere uoluerunt, sed quia Grece hic liber editus est, non multum ad rem pertinere uidetur. Ipsum tamen, quamuis inutile, et nos ponamus. Est autem hoc DICLuX. D namque apud nos quingentos, I unum, C centum, L quinquaginta, u quinque, X decem significant; que simul collecta fiunt sexcenti sexaginta sex. Sed quid aliud hoc significare uidetur, nisi quod eius  adulatores eum deprecantes, dicent: DIC LUX; loquere, legislator, ne taceas, tu qui lumen es, monstra per quam uiam incedere debeamus  . Sed de his hactenus.



CAPUT XIu.

Et uidi, et ecce angelus stabat supra montem Sion,  et cum illo centum quaaraginta quatuor millia; habentes nomen eius et nomen patris eius scriptum in frontibus suis. Narrauit superius beatus Ioannes, qualiter et ubi cum omni exercitu suo Antichristum uiderit, qualiterque omnes qui ab eo sedutti fuerant nomen eius, aut in dextera, aut in fronte habuerint. Nunc autem de Christo et de his qui cum eo erant, ubi eos uiderit, et quo nomine etiam ipsi in frontibus suis signati fuerint, narrare incipit, uidi, inquit, et ecce agnus stabat supra montem Sion. Hic est ille agnus, de quo scriptum est: »Ecce Agnus Dei, ecce qui tollit peccata mundi .« Qui bene supra montem Sion stare uidetur, quia Ecclesie rex, et princeps in omnibus aduersis semper ei auxiliatur. Unde ipse ait: »Ego  autem constitutus 340 sum Rex ab eo super Sion montem sanctum eius, predicans preceptum Domini .« uidit autem cum illo centum quadraginta quatuor millia, per quos omnem Ecclesie multitudinem intelligimus. Hic enim numerus sic in duodena millia diuidi potest, ut unusquisque duodecim apostolorum, duodena millia in partem habeat, qui etiamsi in suas partes diuidatur, nulla eius pars uacat a mysterio. Centenarius namque numerus perfectus est; quem quia imperfectum Dominus esse uoluit, ad eum complendum pro una oue de celis descendit. Unde ipse ait: »Quis est homo qui habet centum oues, si perdiderit unam ex illis, nonne dimittit nonaginta nouem in deserto, et uadit illam querere que perierat?«   Quadragenarius autem numerus in tantum conuenit penitentibus, ut et Moyses et Elias, et per se mundi Saluator quadraginta diebus ieiunauerit, quos et S. Ecclesia per singulos annos, usque ad finem seculi imitabitur. Sed quid de quaternario dicam, qui propter quatuor Euangelia, totidemque uirtutes principales, ubique sacratissimus inuenitur? Millenarius autem numerus continet, et cum ipse ex aliis numeris constituatur, nullum alium numerum habet supra se, qui ex millenis confici possit. Merito ergo beatus Ioannes centum quadraginta quatuor millia cum Agno stantes uidisse describitur, ut per centum summam uirginum perfectionem, per quadraginta uero, omnes peccatores ad ueram penitentiam conuersos: per quatuor autem cunctos  Euangeliorum obseruatores, qui quasi quadrati lapides, semper firmi et stabiles in fide perstiterunt. Per millia uero, omnes cuiuscunque sexus, cuiuscunque ordinis, cuiuscunque conditionis, cuiuscunque gentis, et lingue multitudinem intelligamus.  Omnes autem isti nomen eius, et  nomen Patris eius in frontibus suis scriptum habebant; sed cuius eius, nisi Agni, et Patris Agni? Omnes enim Trinitatis signaculo, Patris uidelicet, et Filii, et Spiritus sancti, signati erant. Et Iudei quidem Patris nomen in frontibus suis scriptum habent; Filii uero non habent. Nos uero utriusque nomen in fronte scriptum habemus, quia utrumque laudamus, et predicamus, credimus, et confitemur.

Et audiui uocem de celo, tanquam uocem aquarum multarum, et tanquam uocem tonitrui magni, et uocem quam audiui, sicut citharedorum citharizantium, in citharis suis, et cantabant quasi canticum nouum, ante quatuor animalia, et seniores. Nam quoniam aque multe populi multi intelliguntur, nil  aliud est uox aquarum multarum, nisi uox multarum, diuersarumque gentium in unam fidem uenientium, Deum laudantium, et benedicentium. uox autem tonitrui magni, uox doctorum est in Ecclesia predicantium, de quibus dicitur. »Clama, ne cesses, quasi tuba exalta uocem tuam ;« unde, et iste cuius uerba hec sunt, filius tonitrui in Ecclesia uocatur. Et uocem quam audiui sicut cithare citharedorum citharizantium in citharis suis; nam quia dulces sanctorum laudes, et cantus, et in Dei auribus suauiter resonant, ideo citharis eorum uoces assimilantur. Talis citharedus erat Dauid, cuius cantilena, et modulatione, ipsa quoque demonia placabantur. Quod adhuc in Ecclesia fieri uidemus, cum ad episcopi exhortationem  adulteros, sacrilegos, homicidas, ceterosque demone plenos ad penitentiam festinare conspicimus. Cantant autem quasi nouum canticum, quia sic ueteris Testamenti scripturas exponunt, ut noua quedam dicere uideantur. Possumus etiam et nouum canticum, Noui Testamenti predicationem intelligere. Hec autem ante quatuor animalia, et seniores cantare dicuntur, et quasi discipuli ante facies doctorum suorum stare uidentur. Nihil et aliud cantat Ecclesia, nisi quod ab his animalibus et senioribus didicit.

Et nemo poterat dicere canticum, nisi illa centum quadraginta quatuor millia, qui empti sunt de terra. Hi sunt qui cum mulieribus non sunt coinquinati,  uirgines enim sunt, hi sequuntur Agnum quocunque ierit. Hi empti sunt ex hominibus, primitie Deo, et Agno, et in ore ipsorum non est inuentum mendacium; sine macula enim sunt ante thronum Dei. Nemo, inquit, illud canticum cantare, et dicere poterat, nisi illa centum quadraginta quatuor millia, qui empti sunt de terra; non Iudeus, non paganus, non hereticus nouum illud inusitatumque canticum dicere potest, nondum eius uetera transierunt, nondum eis facta sunt omnia noua. Sola ergo Ecclesia  illud cantat, soli illi qui empti sunt de terra, de quibus Apostolus ait. »Empti enim estis pretio magno ,« qui Christi sanguine 341 redempti sunt, qui de terra super celos exaltantur, soli illic hoc canticum dicere possunt. Hi sunt, qui cum mulieribus non sunt coinquinati. Hi sunt, qui non meretricibus, sed castis coniugibus adheserunt. He autem mulieres, hereticorum secte intelliguntur quas, ueluti fetidas meretrices, sancti uiri fugientes nullum cum eis uoluerunt habere consortium; unde et uirgines dicuntur, qui illis non adheserunt, qui uerbi Dei adulteratores appellantur. »Corrumpunt enim bonos mores colloquia praua. « Hi autem sequuntur Agnum quocunque ierit;« sicut et ipse ait. »Pater,  uolo ut ubi ego sum, et ipsi sint mecum ;« celos ergo ascendent, quia ibi est Agnus. Hi empti sunt ex hominibus, primitie Deo, et Agno: Sicut enim ex multa messe, parum quid  primitiarum Deo offerunt; ita ex cunctis gentibus, isti pauci, ad malorum comparationem, Deo, et Agno quasi quedam primitie offeruntur. In ore eorum non est inuentum mendacium, qui nullis tormentis uinci potuerunt, ut eam, quam semel Deo promiserant, fidem negarent. Unde et subditur: Sine macula enim sunt ante thronum Dei. »Qui enim in uerbo non offendit, hic perfectus est uir ;« macula tamen pro crimine ponitur.

Et uidi alterum angelum uolantem per medium  celum, habentem Euangelium eternum, ut euangelizaret sedentibus super terram, et super omnem gentem, et tribum, et linguam, dicens magna uoce: Timete Dominum, et date illi honorem; quia uenit hora iudicii eius; et adorate eum, qui fecit celum, et terram, mare, et omnia, que in eis sunt, et fontes aquarum. Hic enim Angelus aliquem Ecclesie doctorem significat, quoniam horam iudicii, et mortis terminum, qui euitari non potest, unicuique appropinquare considerat; uolens omnes cautos, et prouidos esse, quid agere debeant, utique discurrendo sollicite edocet. Aeternum enim Euangelium, Christi predicationem intelligimus, que non ad temporalia, et transitoria, sed eterna bona nos inuitat; que  non hereticorum inuentione composita est, sed ab eterne sapientie fonte manauit; que quidem et maioribus, et minoribus loquitur dicens: Timete Dominum, et date illi honorem, quia uenit hora iudicii eius, ut reddat singulis secundum opera eorum; et adorate eum, qui fecit celum, et terram; non demonia, non Antichristum, sed omnium creatorem colite, et adorate.

Et alius angelus secutus est dicens: Cecidit, cecidit Babylon illa magna, que a uino ire fornicationis  sue potauit omnes gentes. Et iste quidem angelus alius alios Ecclesie doctores significat, qui quanto plus iudicii diem appropinquare senserint, tanto magis quotidie predicationi instabunt, omnemque mundi huius gloriam et pulchritudinem transire, et ruere docebunt, quatenus sic animos hominum ab eius appetitu extorquere ualeant. Et hoc est, quod dicitur, cecidit, cecidit Babylon illa magna. Babylonia namque confusio interpretatur, in qua Nabuchodonosor regnauit, quem diaboli tenuisse figuram omnes scripture testantur: cecidit igitur Babylon, quoniam mundus transit, et concupiscentia eius. Preterit enim figura huius mundi, omnisque iniquorum confusa multitudo peribit. Hec autem a uino ire fornicationis sue potauit omnes  gentes; quia in tantum hanc presentem uitam omnes gentes dilexerunt, ut ab eius blanditiis anima et corpore corrupti iram Dei incurrere non formidarent  .

Et alius angelus tertius secutus est illos, dicens magna uoce: Si quis adorauerit bestiam, et imaginem eius, et acceperit characterem in fronte sua, aut in manu sua, et biberit de uino ire Dei, quod mistum est mero in calice ire ipsius, et cruciabitur in igne et sulphure in conspectu angelorum sanctorum, et in conspectu Agni. Hunc autem tertium angelum, tertiam predicationem, et ultimam esse putamus; quando sancti uidentes abominationem, et fere omnes ad iniquitatem conuerti, et bestiam, et eius imaginem adorari, magna uoce clamabunt, tantumque  facinus fieri interdicent, et quanta pena eos exspectet qui eam adorauerint, eiusque characterem susceperint, et de uino ire Dei quod mistum est mero in calice ire ipsius biberint, eis denuntiant. Hic est ille calix, de quo scriptum est: quia »Calix in manu Domini uini meri plenus est misto ;« per quem sacram Scripturam intelligimus; que quidem secundum se mera est, et pura: sed ab hereticis inficitur, turbatur, et deprauatur; unde non calici, sed uino hereticorum, quod mero uino, et sane intelligentie mistum 342 est iratus Dominus esse dicitur. Qui ergo tale uinum biberint, et hereticorum prauitati assensum prebuerint, in igne eterno, qui non exstinguetur  et in sulphure eterni fetoris sine fine cruciabuntur. Hoc autem in conspectu angelorum sanctorum, et in conspectu agni, quoniam neque Christus, neque sancti eius eorum tormentorum aliquando obliuiscentur, secundum illud: »Memento, Domine, filiorum Edom in die Ierusalem .«

Et fumus tormentorum eius ascendet in secula seculorum, nec habebunt requiem die, ac nocte, qui adorauerunt bestium et imaginem eius, et si quis acceperit characterem nominis eius. Hic patientia sanctorum est, qui custodiunt mandata Dei, et fidem Iesu. Ibi enim fumus semper ascendit, ibi ignis nunquam deficit; erunt igitur semper in igne, quorum tormenta fumare non desinunt  . De  bestia autem, et imagine eius, et de charactere nominis eius satis superius dictum est. Quod autem ait: Hic patientia sanctorum est, qui custodiunt mandata Dei, et fidem Iesu,  ad hoc ualet, quia cum malorum tormenta sancti uidebunt, tunc non frustra se patientes fuisse, et mandata Dei, et fidem Iesu non in uanum se custodisse cognoscent.

Et audiui uocem de celo dicentem mihi: Scribe: Beati mortui qui in Domino moriuntur: amodo iam dicit spiritus, ut requiescant a laboribus suis, opera enim illorum sequuntur illos. Finitis omnibus, que ad malorum tormenta pertinebant, quod eorum uidelicet cruciatus eternus sit, quod ipsi requiem nunquam sint habituri, dat Dominus sententiam de  beatitudine eterna, et quiete bonorum, quam ideo quidem scribere precipit, ut firma et stabilis esse credatur. Beati, inquit, mortui qui in Domino moriuntur  . Sed quid est in Domino mori, nisi in fide, in iustitia, in caritate, et spe firma de hac uita migrare, atque pro his, si necesse fuerit, animam dare? Amodo iam dicit spiritus, a quo totus liber iste dictatur, et scribitur, ut requiescant a laboribus suis, quos multos, et infinitos pro Christi nomine passi sunt. Opera enim illorum sequuntur illos; que quidem digna memoria, magnum eis ante conspectum Domini testimonium ferent.



LIBER QUINTUS


 343 Et uidi, et ecce nubem candidam, et supra nubem sedentem similem filio hominis habentem in capite suo corenam auream, et in manu sua falcem acutam. uidit, inquam beatus Ioannes nubem candidam, per quam S. Ecclesiam intelligimus. Nubem quidem, quia doctrine pluuiis multorum hominum corda prius arentia, uberes bonorum operum fructus germinare facit; candidam autem, quia super niuem dealbata, sine macula est, atque ruga. uidit autem, et similem Filio hominis, super nubem sedentem, Christum uidelicet Dominum nostrum, qui se frequenter in Euangelio Filium hominis uocare consueuerat, secundum illud: »Quem dicunt homines esse Filium hominis? « Et bene super nubem sedere describitur, qua ut rex, et dominus  Ecclesie presidet, et dominatur. Habet autem in capite suo coronam auream, per quam regem, et uictorem, omnique pulchritudine decoratum esse significat. Habet uero in manu sua falcem acutam, gladium uidelicet spiritus, quod est uerbum Dei, de quo iterum Apostolus ait: »uiuus est enim Dei sermo, et efficax, et penetrabilior omni gladio ancipiti .« Notandum autem quod iterum beatus Ioannes a capite incipiens, sicut in aliis libris, quod uiderit, manifestat.

Et alter angelus exiuit de templo clamans uoce magna ad sedentem super nubem: Mitte falcem tuam, et mete, quia uenit hora ut metatur, quia aruit messis terre; et misit qui sedebat supra nubem falcem suam, et messa est terra. Alter, inquit, angelus exiuit de  templo. Alter utique, et idem alter; est enim Deus quam homo, una tamen, eademque persona, Deus et homo. Exiuit ergo angelus de templo, exiuit Christus a Patre, et uenit in mundum: »Dominus in templo sancto suo, Dominus in celo sedes eius .« Exiuit nimirum de templo, et tandem post multum temporis, in signis et miraculis se hominibus manifestauit. Clamauit uoce magna ad sedentem supra nubem: non quod uel iste surdus esset, uel iste audiri aliter non posset, sed quia illis uoce magna Deus clamare dicitur, qui eius monita parati sunt et audire, et obedire; clamauit angelus ad angelum, Deus ad hominem, diuinitas ad humanitatem, quando diuina inspiratione Christus Dominus noster  precepit, dicens: »Messis quidem multa, operarii autem pauci, rogate ergo Dominum messis, ut mittat  operarios in messem suam   « Misit ergo Christus falcem suam, misit euangelicam predicationem per discipulos suos, et messa est terra, undique tritico in horreo Dei, quod est Ecclesia, congregato  .

Et alius angelus exiuit de templo, quod est in celo, habens falcem. Eadem similitudo est que superior, preter hoc tantum, quod ibi boni, hic uero mali colliguntur. Angelus enim, qui de templo exiuit, Christus est, qui tanquam sponsus de thalamo uirginalis uteri processit. Hoc autem templum est in celo, quia illa omnium mulierum beatissima sic in terris uixit, ut semper eius conuersatio in celis fuerit. Denique iam tunc  hec uirgo nostra de hac uita migrauerat, et super choros angelorum  exaltata fuerat, quando beatus Ioannes ista scribebat  . uidit ergo angelum, qui de templo exierat, quando templum iam pridem in celum translatum fuerat, et ipse, ut superior, falcem acutam habebat; hoc autem superius expositum est. Sequitur:

Et alius angelus exiuit de altari, qui habebat potestatem super ignem, et clamauit uoce magna ad cum, qui habebat falcem acutam, dicens: Mitte falcem tuam acutam, et uindemia botros uinee terre, quia iam mature sunt uue eius. Sicut enim per templum uirginis uterum intelligimus, ita per altare corpus Dominicum. Altare enim ipse se esse docebat, quando suis manibus illud maximum sacrificium suis discipulis offerebat, dicens: 344 »Accipite, et manducate,  hoc est corpus meum .« Exiuit igitur angelus de altari, quando Deus in homine se hominibus reuelare dignatus est. Hic autem angelus supra ignem habet potestatem, quoniam nemo nisi eius dono Spiritus sancti igne succenditur. Unde ipse ait: »Ignem ueni mittere in terram, et quid uolo, nisi ut ardeat? « Et bene quidem angelus iste ei qui falcem acutam habebat, botros uinee terre uindemiare precepit, quia homo assumptus, nisi ex consilio diuinitatis, nichil faciebat. Sciendum autem duas esse uineas, unam bonorum, alteram malorum; et de bonorum quidem uinea scriptum est: »Simile est regnum celorum homini patrifamilias, qui exiuit primo mane conducere operarios in uineam suam .«  Malorum autem uinea, hec est, de qua modo loquimur. Unde et uinea terre merito uocatur, cuius  prima uitis fuit Cham. Hec autem quotidie uindemiatur; si quidem de hac uita quotidie mali tolluntur;  unde et subditur:

Et misit angelus falcem suam in terram, et uindemiauit uineam terre, et misit in lacum ire Dei magnum, et calcatus est lacus extra ciuitatem, et exiuit sanguis de lacu usque ad frenos equorum, per stadia mille sexcenta. Per falcem enim hoc in loco Christi iussionem, eiusque ultionis ministros intelligimus. Quam quidem quotidie in terram mittit, terreque uineam uindemiare non cessat, quia iniquitate sua mali saturi, et inueterati, subito, cum non putatur, de uite simul et uita abscinduntur; abscissi autem non in qualecunque torcular mittuntur, sed in lacum ire Dei magnum, qui est infernus, submerguntur.  Et calcatus est lacus extra ciuitatem, et exiuit sanguis de lacu. Non enim intra ciuitatem sanctam lacus iste continetur, extra est, extra calcatur, cuius maligni spiritus sunt calcatores et uinitores. Ecce namque eum extra ciuitatem Abraham significabat, cum diceret: »Inter nos et uos chaos magnum firmatum est. Et exiuit sanguis de lacu usque ad frenos equorum per stadia mille sexcenta .« Hic autem loquendi modus hyperbole a grammaticis appellatur. Cum enim magnum prelium, alicubi factum esse, significare uolumus, dicere solemus: tantum sanguinem ibi esse fusum, ut in sanguine equi natarent. Sic et in hoc loco uolens beatus Ioannes diuinam ultionem, et malorum penam, et mortem significare dicit: eorum sanguinem usque ad equorum  frenos creuisse; quod alius propheta significantius exponens, ait: »Et egredientur sancti, et uidebunt cadauera mortuorum, qui preuaricati sunt in me, et erunt usque ad satietatem uisionis omni carni .« Quod enim ibi est usque ad satietatem uisionis, hic est usque ad frenos equorum. Sed quid aliud est, sanguinem de lacu exire, nisi malorum penam atque tormenta huius mundi hominibus innotescere? Unde etiam per stadia mille sexcenta exisse perhibetur; per mille namque stadia totum mundi ambitum intelligimus, per sexcenta uero sex etates  significantur. Et merito quidem omnia per mille intelliguntur, quoniam, ut iam diximus, omnes numeri in mille continentur. Exiuit ergo sanguis per stadia mille, quia nusquam est locus,  ubi malorum pena non sit audita: exiuit autem per stadia sexcenta, quoniam nulla etas fuit, in qua id ipsum non fuerit reuelatum  . Quod autem non solum terre dimensio, sed et temporis  longitudo stadium uocetur, audi Apostolum dicentem: »Nescitis quod hi, qui in stadio currunt, omnes quidem currunt, sed unus accipit brauium ?« Quod alio in loco exponens ait: »Bonum certamen certaui, cursum consummaui, fidem seruaui ,« cursum utique stadii presentis uite.




CAPUT Xu.

Et uidi aliud signum in celo, magnum et mirabile; angelos septem, habentes plagas septem nouissimas; quoniam in illis consummata est ira Dei. Et uidi tanquam mare uitreum mistum igne, et eos qui uicerunt bestiam, et imaginem eius, et numerum nominis eius, stantes supra mare uitreum habentes citharas Dei, et cantantes canticum Moysi serui Dei, et canticum  agni, dicentes: Magna, et mirabilia opera tua, Domine Deus omnipotens. Magnum, inquit, et mirabile signum uidi in Ecclesia, septem uidelicet angelos, id est septem doctorum ordines, qui sibi per diuersa tempora succedebant, habentes plagas septem nouissimas  . Sed quare nouissimas? 345 Quia in illis consummata est ira Dei. Magne enim plage et immense ille erunt, quibus ira Dei consummari et satiari poterit. Nouissimum autem aliquando pro ultimo, aliquando pro deteriore ponitur. De his autem plagis multa in sequentibus dicturi sumus. Et uidi tanquam mare uitreum, mistum igne; mare namque uitreum aqua baptismatis est, que quidem igne Spiritus sancti tota mista est et sanctificata, de qua Precursor Domini Ioannes  dicebat: »Ego baptizo uos in aqua; qui autem uenit post me, fortior me est, cuius non sum dignus calceamenta soluere, ipse uos baptizabit in Spiritu sancto et igne .« Est ergo mare uitreum mistum igne; quatenus aqua sanctificata uitrea et pura exterius corpora lauet, ignis uero S. Spiritus interius uitia exurat, et mundet hominem a peccato.

Et uidi eos stantes, qui uicerunt bestiam, et imaginem eius, et numerum nominis eius supra mare uitreum  : non sufficit aqua baptismatis esse regeneratum, nisi insuper bestiam, et imaginem eius, et numerum nominis eius uincamus et despiciamus. Sed dicis: Quomodo bestiam illam, que nondum uenit, superare potero? Audi quid beatus Ioannes etiam in Epistola sua dicit: »Filioli mei,  nouissima hora est, et sicut audistis, Antichristus uenit, nunc autem Antichristi multi sunt .« Ergo quamuis in fine seculi ille perditionis filius, omniumque iniquorum caput uenturus sit,  quotidie tamen sua membra premittit, in quibus atique a fidelibus superatur  . Omnis enim qui Christo contradicit Antichristus est. Qui ergo stat super mare uitreum, qui in baptismate piscatur et natat, uincat bestiam et imaginem eius, uincat Antichristum et discipulos eius, qui sibi conformes sunt atque consimiles. Neque suscipiat  numerum nominis eius, id est fidem et doctrinam ipsius. Sed quid isti supra mare faciebant? Sequitur: Habentes citharas Dei, et cantantes canticum Moysi serui Dei, et canticum agni. Cithara namque Dei modulatio est diuine inspirationis, de qua discipulis suis Dominus ipse dicebat: »Non enim uos estis qui loquimini, sed spiritus Patris uestri qui loquitur in uobis .« Canticum uero Moysi, et canticum  agni, uetus et Nouum Testamentum intelligimus. Quicunque ergo stant supra mare uitreum, quicunque alios inuitant ad baptismatis sacramentum, sic citharizent, taliterque et talia cantent: Magna et mirabilia opera tua, Domine Deus omnipotens, iuste et uere sunt uie tue, rex seculorum, quis non timebit te, Domine, et magnificabit nomen tuum? Quia solus pius es, quoniam omnes gentes uenient, et adorabunt in conspectu tuo, quia iudicia tua manifesta sunt. Quid est ergo, quod dicitur: Iudicia tua manifesta sunt; cum alibi scriptum sit: »Iudicia tua abyssus multa?«  Diuina quidem iudicia manifesta sunt et occulta: occulta quidem, quoniam nemo ea ad plenum manifestare ualet: manifesta autem, quia quomodocunque fiant,  nemo tamen iusta et uera ea esse dubitat. Stantes ergo doctores super mare uitreum, uidentesque gentiles, qui sine Deo erant, ad baptismum festinare; Iudeos uero, qui legem habebant, iusto Dei iudicio condemnatos, salutis medicinam non appetere, obstupescunt in operibus Domini, atque mirantur, et cum ignorent, quare illi electi sint, isti uero reprobati, Dei tamen uias rectas et iustas esse dicunt; ideoque magis Deum timendum et magnificandum predicant, quia sola pietate et misericordia gentes uocat; Iudeorum uero superbiam confundit et damnat.

Et post hec uidi, et ecce celum apertum est, templum tabernaculi testimonii in celo, exierunt septem  angeli, habentes septem plagas de templo, uestiti lino mundo et candido, et precincti circa pectora zonis aureis. Tunc enim templum tabernaculi testimonii apertum est in celo, quando Christi predicatio per ora apostolorum prius sonuit in Ecclesia. Apostoli namque templum sunt, qui in sacrario sui pectoris ipsum tabernaculum, et omnia legis et prophetarum testimonia scripta portant et predicant.  De hoc autem templo septem habentes plagas, septem angeli exierunt, quia omnes doctorum ordines ab apostolis originem ducentes, illico suis temporibus in Ecclesia predicant, que ab illis didicerunt. Et quoniam, ut Apostolus ait: »Aliis sunt odor uite ad uitam, aliis odor mortis ad mortem ,« qui eorum monitis non obtemperant, super eos plagas inducunt. Hi autem uestiti sunt lino mundo, et candido, illa uidelicet pretiosa margarita, de qua Dominus in Euangelio loquitur, dicens: »Simile est regnum 346 celorum homini negotiatori, querenti bonas margaritas; inuenta autem una pretiosa margarita, dedit omnia sua, et comparauit eam ;« per quam nimirum Christi fidem et doctrinam ecclesiasticam  intelligimus, qua qui indutus non fuerit, inter Christi conuiuas discumbere non audebit. Sunt autem et circa pectora zonis aureis precincti, quatenus per ea que exterius apparent, quantus thesaurus sapientie et scientie in eorum corde interius sit reconditus, intelligatur.

Et unum ex quatuor animalibus dedit septem angelis septem phialas aureas, plenas racundie Dei uiuentis in secula seculorum, et impletum est templum fumo a maiestate Dei, et de uirtute eius, et nemo poterat introire in templum, donec consummarentur septem plage septem angelorum. Quatuor sunt animalia, omnia tamen unum, idemque narrant et dicunt, quia solum Christi predicationem describunt. Quod ergo unum ex eis dat, hoc procul dubio  ab omnibus datur. Sed quid est, quod septem phialas aureas, plenas iracundia Dei uiuentis, septem angeli dedisse perhibentur, nisi quod omnes Ecclesie doctores eam doctrinam, quam habent et predicant, acceperunt? Que doctrina, quamuis aurea sit et sapientie sale condita, ab aliis tamen auide suscipitur, ab aliis autem quasi insulsum aliquid, uel sine sapore respuitur, et in eos quidem, a quibus respuitur, Dei indignationem et iracundiam desuper infundunt  . Propter tales igitur he auree phiale, quamuis omnes delicias in se contineant, iracundie tamen Dei uiuentis plene esse memorantur. Templum autem, quod fumo impletum est a maiestate Dei, et de uirtute eius, uel S. Ecclesie, uel  celestis Ierusalem intelligi potest. Dei namque uirtus et maiestas, que Ecclesiam semper inhabitat, quodam diuino occultoque iudicio infidelium mentes excecat, ne ad fidem conuertantur et Ecclesiam ingrediantur. Unde Apostolus: »Animalis homo non percipit ea que sunt spiritus Dei, neque enim potest, quoniam spiritualiter examinatur .« Et hoc est quod dicitur: Et nemo poterat introire  in templum, donec consummarentur septem plage. His enim consummatis, maior in Ecclesia introitus fiet. Quia »cum plenitudo gentium introierit, tunc Isrel saluus fiet .« De celesti autem Ierusalem pro certo scitur, quod nemo corporaliter ingrediatur, donec his septem plagis finitis ad immortalitem sancti resurgant. Que bene fumo aromatum et incensorum, qui de sanctorum orationibus procedit, plena esse dicitur, quia ubi Dei maiestas, et uirtus est, ibi sanctorum orationes et obsequia diriguntur.



CAPUT XuI.

Et audiui uocem magnam de templo dicentem septem angelis: Ite, et effundite septem phialas ire Dei in terram. Et abiit primus, et effudit phialam  suam in terram, et factum est uulnus seuum et pessimum in hominibus qui habebant characterem bestie, et in eos qui adorauerunt imaginem eius  . Hec magna uox in templo Dei, quod est Ecclesia, quotidie auditur. Quid enim aliud Euangelia narrant, nisi ut doctores ad euangelizandum exeant, et quanta ira et indignatio super peccatores, nisi conuertantur, uentura sit, cunctis aperto ore manifestent? Cum enim futuram penam sancti denuntiant, quid aliud quam phialas ire Dei plenas in terram effundunt? Unde et subditur: Et abiit primus, et effudit phialam suam in terram. Primus enim angelus primus est predicatorum ordo, qui tunc quidem phialam suam in terram fudit, quando primitiue Ecclesie  non solum gratiam, que bonis parata est, uerum etiam que tormenta peccatores exspectant, annuntiabat. Hanc autem phialam fundebat Apostolus cum diceret: quod »Dominus reddet unicuique secundum opera sua, his quidem secundum patientiam boni operis gloriam, et honorem, et incorruptionem: his autem qui ex contentione, et non acquiescunt ueritati, credunt autem iniquitati, ira et indignatio, tribulatio et angustia superueniet .« Sequitur: Et factum est uulnus seuum ac pessimum in hominibus qui habebant characterem bestie, et in eis qui adorauerunt imaginem eius. Nondum bestia nata est, et iam miseri 347 homines eius characterem et nomen uenerantur, eiusque imaginem et similitudinem adorant.  Eius namque imago Simon magus, Arius, et ceteri filii diaboli fuerunt. Eius imaginem et characterem Iudei uenerantur, qui se adhuc Messiam exspectare confitentur. In his autem seuum uulnus ac pessimum factum est, quod utique sanari non potest.  »Si non uenissem, et locutus fuissem, peccatum non haberent; nunc autem excusationem non habent de peccatis suis .« Quid ergo? Nunquid Christi predicatio eos uulnerauit et peccare fecit? Absit; sed cum Christus predicaret, et ipsi eius monita recipere nollent, a diabolo uulnerati et necati sunt, atque in eius militia computati. Unde Apostolus ait: »Nam peccatum occasione accepta per mandatum seduxit me, et per illud occidit .« Sic ergo apostolis predicantibus, cum Iudei et ceteri, qui in errorem seducti fuerant, eorum uerba recipere noluissent, tam grauiter a diabolo uulnerati sunt, ut iam ulterius sanari non ualerent  .

Et secundus effudit phialam suam in mare, et factus  est sanguis tanquam mortui, et omnis anima uiuens mortua est in mari. Secundus namque angelus phialam suam in hoc mare magnum et spatiosum fudit  , quando secundus predic torum ordo armatam mundi huius sapientiam, philosophorum et hereticorum doctrinam, insuper et falsam deorum religionem reprehendere cepit. Unde et subditur: Omnis aqua maris uersa est in sanguinem, et ipse sanguis mortui. Et omnis anima  uiuens mortua est in mari; quanto enim plus uera doctrina dilucidatur, tanto magis falsa scientia in sanguinem uertitur, et peccatum. Plus etenim peccat, qui cognita ueritate falsitatem sequitur, quam ille qui ueritatis uocem nunquam audiuit. Merito ergo mare in sanguinem uertitur, seque bibentes  necat et interficit, cum non iam ad mare, sed ad sane fidei phialam super infusam sitientes currere debeant.

Et tertius effudit phialam suam super flumina, et super fontes aquarum, et factus est sanguis. Quid enim per flumina et fontes aquarum, nisi legis et prophetarum libros intelligimus? Super hos autem phialam suam, spiritualem uidelicet expositionem, Ecclesie doctores fuderunt, ne secundum litteram ulterius intelligerentur; »littera enim occidit, spiritus autem uiuificat .« Occidit quidem, quando in sanguinem conuersa est, a quo etiam suos obseruatores precipit abstinere. Et prius quidem isti fontes, secundum historiam intellecti,  potabiles erant, nunc autem nisi spiritualiter intelligantur, hereticos faciunt. Sciant igitur se non aquam, sed sanguinem bibere, qui tali scientia delectantur.

Et audiui angelum aquarum dicentem: Iustus es,  qui es, et qui eras sanctus, qui hec iudicasti, quia sanguinem sanctorum et prophetarum fuderunt, et sanguinem eis dedisti bibere, digni enim sunt. Et audiui alterum ab altari dicentem: Etiam, Domine Deus omnipotens, uera et iusta iudicia tua. Laudat quartus predicator superiorum doctorum sermones, insuper et Deo gratias agit, quia homines iniquos et superbos, qui magis hereticorum et philosophorum stultam sapientiam, quam ueram et catholicam fidem credere et imitari uoluerunt, in sua stultitia erroreque permisit. Ad quod confirmandum omnis ecclesiastica multitudo, que a recte fidei altari non discedit, respondit dicens: Etiam, Domine Deus omnipotens, uera et iusta iudicia tua. uides quanta concordia est in populo Dei, et quomodo sancti predicatores  omnes se uicissim respondent, et Dei opera et iustificationes una uoce predicant et extollunt. Sequitur:

Et quartus angelus effudit phialam suam in solem, et datum est illi estu affligere homines et igne. Et estuauerunt homines estu magno, et blasphemauerunt homines nomen Dei habentis potestatem super has plagas, neque egerunt penitentiam, ut darent illi gloriam. Postquam Dei iudicia angelus quartus laudauerat, ipse quoque nolens suam phialam esse otiosam, super solem eam effudit. Per solem hoc in loco illum intelligimus, qui cum sit cecus, omniumque tenebrarum caligine obuolutus  , Deum tamen iustitieque solem se dicere non timebit. Hic ergo sanam doctrinam ferre non ualens, et  phialam super effusam  grauiter ferens, cum non habeat quod Ecclesie doctoribus respondere queat, in suos irascetur et indignabitur, eosque infideles, ut moris est, uilesque uocabit, qui suas iniurias non uindicauerint  ; unde ad tantam insaniam eos accendet et prouocabit, ut non solum sanctos, uerum etiam ipsum mundi creatorem blasphemare audeant  ; et hoc est quod dicitur: Et datum est illi estu affligere homines, et igne, et estuauerunt homines estu magno; tali namque estu, talique 348 igne sepissime homines affligi et estuare uidemus, cum tanta ira diabolo instigante exagitantur, ut uix a multis unus homo detineri ualeat, quod ad facinus, quod mente conceperat, totus pallidus et turbatus, quasi fera in  sanguinem, ruat. Sequitur: Et blasphemauerunt nomen Domini habentis potestatem super has plagas, neque egerunt penitentiam, ut darent illi gloriam. uides ergo quid diaboli stimulus, quid cauda draconis, quid iniquitatis filius in his qui sibi obediunt  , quo igne eos succendat, quo estu eos inflammet, quibusue stimulis eos exagitet.

Et quintus angelus effudit phialam super sedem bestie, et factum est regnum eius tenebrosum, et  commanducauerunt linguas suas pre dolore, et blasphemauerunt Dominum celi in doloribus, et uulneribus suis, et non egerunt penitentiam ex operibus suis. Quartus angelus super ipsam bestiam, quam et solem uocauit, quintus autem narratur phialam suam fudisse super sedem bestie, maiora, et fortiora eius membra  , heresiarchas uidelicet et tyrannos intelligimus. Super hos autem phialas suas doctores effundunt, quando sua peccata, suosque errores eis ad memoriam reducentes, quas penas quosque cruciatus pro eis passuri sunt, eis per ordinem exponunt; unde fit ut qui talibus uerbis, si Deum propitium haberent, illuminari debuerant, obstinati potius contra ueritatem, tenebrosi fiant et ceci. Et hoc est quod dicitur: Et factum est regnum  eius tenebrosum. Sequitur: Et commanducauerunt linguas suas pre dolore, et blasphemauerunt Dominum celi in doloribus et uulneribus suis, et non egerunt penitentiam ex operibus suis. Ecce qui sapienter admoniti ad penitentiam, et lacrymas conuerti debuerant, quasi quibusdam telis grauiter uulnerati sanctorum uerbis ad tantam iram et indignationem commoti sunt, ut et Dominum blasphemarent, et inter se ut frenetici, frendentes, quod dicerent non considerarent. Hoc est enim, quod ait: Et commanducauerunt linguas pre dolore. Quid enim aliud est linguam pre dolore manducare, nisi inconsiderate et irrationabiliter loqui? Sequitur:

Et sextus angelus effudit phialam suam in flumen illud magnum Euphraten, et siccauit aquam eius, ut  preparetur uia regibus ab ortu solis. Flumen etenim magnum Euphrates, quod in multas partes diuiditur, hereticos designat, qui in multiplices diuersasque sectas diuiduntur. Super hos autem phialam sue predicationis angelus effudit, eorumque aquas fontes et torrentes desiccauit, magnaque ex parte eorum hereses destruxit. Unde factum est ut aqua desiccata, que eis impedimento erat, uia regibus ab ortu solis uenientibus prepararetur. Reges enim dicuntur sancti, qui quoniam se prudenter regere norunt, nullum in eis habent uitia principatum. Unde Apostolus ait: »Non regnet peccatum in uestro mortali corpore .« Hi autem ueniunt ab ortu solis, quia lux eos semper antecedit, nesciunt occasum, sed de uirtute in uirtutem, quasi de luce in lucem  gradientes, semper solis radios, quasi aquile, intuentur.

Et uidi de ore draconis, et de ore bestie, et de ore pseudoprophete spiritus tres immundos, et in modum ranarum: sunt enim spiritus demoniorum, facientes signa, et procedunt ad reges totius terre, congregare illos ad prelium, ad diem magnum Dei omnipotentis : Ecce uenio sicut fur; beatus, qui uigilat, et custodit uestimenta sua, ne nudus ambulet,  et uideant turpitudinem eius, et congregabit illos in locum, qui uocatur Hebraice Armagedon. uocatur enim Antichristus draco, propter fallendi fortitudinem et uolubilitatem; uocatur et bestia, propter crudelitatem; uocatur autem pseudopropheta, quia se Christum esse mentitur. De cuius ore spiritus tres immundos exire dicit, quos subsequenter exponens, spiritus demoniorum esse fatetur, et tali quidem trinitate preditus demoniorum omnes suos discipulos falsa signorum et prodigiorum uirtute ditabit. Qui bene ranarum similitudinem habere perhibentur, quia eos quos sua dicacitate corrumpunt, garrulitate, et immunditia, omnique sorde replent. Hi autem procedunt ad reges totius terre, non utique ad eos quibus uia ab ortu solis preparatur,  imo ad eos qui sola terrena et transitoria, honores et dignitates diligunt. Sed quare procedunt? Sequitur. Congregare illos in prelium ad diem magnum omnipotentis. Sic sic, diabole, diligis tuos, hoc est tuum consilium, ut contra eum pugnare eos suadeas cui neque tu, neque illud resistere ualebit  ? Quod quidem ideo facis  , ut non solus, sed cum multis in iudicio damneris. uos autem sancti, cauete ne decipiamini, quibus ipse Dominus ait: Ecce uenio sicut fur, cunctis hominibus meum aduentum ignorantibus. Beatus ergo qui uigilat, et semper uigilat, ne quasi incautus preoccupetur; 349 et custodit uestimenta sua, ne nudus ambulet, et uideant turpitudinem eius. His enim uestibus primus homo se nudatum esse sentiebat, quando dicebat:  »Audiui, Domine, uocem tuam, et abscondi me, eo quod nudus essem ;« quas quidem si bene custodisset, eius et nostra turpitudo non apparuisset. Sequitur: Et congregabit illos in locum, qui uocatur Hebraice Armagedon  . Magedon namque locus est in quo  Iosias rex iustissimus est interfectus , de quo loco et Zacarias propheta in personam Domini ad iudicium uenientis loquitur, dicens: »Et aspcicient ad me, quem crucifixerunt .« Et paulo post: »In die illa magnus erit planctus in Ierusalem, sicut planctus ad Remonon in campo Magedon, et plangent terre familie, et familie seorsum .« Congregabuntur ergo in campo, qui uocatur Hebraice Armagedon, id est ante faciem Dei omnipotentis, qui non quasi probaturus, sed quasi iudicaturus eos aspiciet.

Et septimus angelus effudit phialam suam in erem, et exiuit uox magna de templo a throno, dicens: Factum est. Et facta sunt fulgura, et uoces, et tonitrua, et terremotus factus est magnus, qualis nunquam fuit, ex quo homines fuerunt super terram: talis terremotus, et sic magnus. Et facta est ciuitas magna in tres partes, et ciuitates gentium ceciderunt. Septimus angelus ultima predicatio erit, que ab Henoch  et Elia initium suscipiet. Qui bene phialam suam in acrem fudisse dicitur, quia palam et manifeste loquens Antichristum aduenisse nuntiabit. Sequitur: Et exiuit uox de templo, ac throno dicens: Factum est. uox enim magna que de templo exit, uox sanctorum est, qui tam terribili nuntio audito, uicissim se uiriliter agere hortabuntur, dicentes: Factum est. Aduenit ultimus dies, complete sunt scripture prophetarum, moriamur ergo omnes pro nomine Christi. Confestim autem ab aduersa parte malorum facta sunt fulgura, in multis uidelicet signis et miraculis, Antichristo eiusque discipulis clarescentibus; et uoces predictarum ranarum, et tonitrua alte predicationis hereticorum, ubique predicantium. Et terremotus factus est magnus, qualis nunquam  fuit, cunctis uidelicet terrenis, et peccatoribus magno impetu in Ecclesiam insurgentibus, de quo terremotu ipse Dominus loquitur, dicens: »Erit tunc tribulatio talis qualis non fuit ab origine mundi, nec futura est .« Tunc autem ciuitas illa magna iniquorum in tres partes diuidetur, quatenus nemo in illa occisus reperiatur, cunctis pro modulo contra sanctos pugnantibus. Et prima quidem pars est Antichristus eiusque familiares; secunda uero multitudo hereticorum, ubique signa et prodigia facientium; tertia autem tyrannorum exercitus, ubique sanctos affligentium. Quod autem ait: Et ciuitates gentium ceciderunt, eos significat, qui eorum signis et doctrina decipientur.

Et Babylon magna uenit in memoriam ante Dominum  dare ei calicem indignationis ire eius. Et omnes insule fugerunt, et montes non sunt inuenti, et grando magna descendit de celo in homines, et blasphemauerunt homines Deum, propter plagam grandinis, quoniam magna facta est uehementer  . Sicut enim Ierusalem sanctorum Ecclesiam, ita Babylon iniquorum omnium congregationem significat, cuius secundum quemdam modum uidetur Deus oblitus, quia malos in suis iniquitatibus crescere et prosperari permittit. Que tunc quidem in eius memoriam reducetur, quando eam sue indignationis calice potabit. Quod autem calix passionem et mortem significet, pene omnes scripture testantur. Sed quid est quod insule fugiunt, et montes non inueniuntur?  nisi quia multe mundi huius Ecclesie, multique episcopi et doctores iam fatigati, et procellosas maris tempestates ferre non ualentes, locum persecutoribus dabunt, et ne inueniantur, ubique se occultabunt; quod quidem in primitiua Ecclesia sepissime factum fuisse legimus; cum non qualescunque, sed ipsi apostolici uiri se in cryptis, terreque cauernis se abscondisse narrantur. Hec autem tanta persecutio quare fiat, subiungit dicens: Et grando magna, sicut talentum, descendit de celo super homines. Hec enim grando septimi angeli predicatio intelligitur, que in tantum cum omni exercitu suo Antichristum in  iram et indignationem commouit, et exacerbauit, ut ipsum Deum pariter blasphemauerunt  . Que grando bene talento comparatur, quoniam talentum septuaginta duarum librarum est, quot et discipuli Christi fuisse dicuntur, quorum predicationem septimus iste angelus est imitatus. Hec autem superioribus continuanda sunt, illi uidelicet loco ubi dicitur: Et exiuit uox magna de templo a throno dicens: Factum est; inde enim usque ad hunc locum, interpunctio est, 350 quam Greci dicunt parenthesin. Sequitur: Et blasphemauerunt homines Deum propter plagam grandinis, quia magna facta est uehementer. Sicut enim nos hereticorum uerba, sagittas et grandinem computamus; ita et heretici sanctorum predicatione uulnerati, timentes,  quasi grandinem eam fugiunt, et impetum tempestatis.



CAPUT XuII.

Et uenit unus de septem angelis, qui habebant septem phialas, et locutus est mecum dicens: ueni, et ostendam tibi damnationem meretricis magne, que sedet super aquas multas, cum qua fornicati sunt reges terre; et inebriati sunt, qui inhabitant terram, de uino fornicationis eius. Quod beato Ioanni dicitur, uniuersaliter toti Ecclesie dicitur. Quia ergo de Babylone angelus loqui ceperat, plenissime eam qualis sit describens, admonet Ecclesiam, ut eam uideat, et contempletur.  ueni, inquit, ostendam tibi damnationem meretricis magne, quod per conuersionem intelligimus, damnandam meretricem magnam.  Que sedebat super aguas multas, quoniam in multis populis obtinet principatum. Cum qua fornicati sunt reges terre; fornicati utique, quia male et illicite ea abusi sunt. Quamuis enim sine hac uita presenti uincere nequeamus, cum ea tamen fornicari dicimur, si contra legem dissolute nimis et luxuriose ea utamur. Et inebriati sunt, qui inhabitant terram, de uino fornicationis eius. Quid est enim uinum fornicationis eius, nisi illicitum poculum eius? De quo quidem terre inhabitatores inebriantur, quia in tantum ab huius uite illecebris decipiuntur, ut quasi dementes, sui sueque utilitatis obliti, per quam uiam incedere debeant ignorant.

Et abstulit me in desertum in spiritu, et uidi mulierem  sedentem super bestiam coccineam, plenam nominibus blasphemie, habentem capita septem, et cornua decem, et mulier erat circumdata purpura et coccino, et inaurata auro, et lapide pretioso, et margaritis,  habens poculum aureum in manu sua plenum abominatione et immunditia fornicationis eius. Desertum non nisi ferarum et animalium irrationabilium esse solet habitatio. Merito ergo in desertum fertur, qui tantum, taleque uisurus est monstrum. Et uidi, inquit, mulierem sedentem super bestiam coccineam. Hec enim bestia ex multis populis et gentibus constituitur; cuius caput non immerito Romam uocaueram, que quidem bestia quoniam multorum sanctorum sanguinem fudit coccinea tota, et rubea apparet  . Quoniam uero multis idolorum portentis seruiuit, ideo nominibus blasphemie plena esse dicitur.  Que enim maior blasphemia, quam aurum, lapides, et lingua deos uocare? Habebat autem capita septem, et cornua  decem, de quibus iam supra diximus, et plura in sequentibus dicemus. Talis ergo erat bestia. Sed qualis erat mulier que super bestiam sedebat? Sequitur: Et mulier erat circumdata coccino et inaurata auro, et lapide pretioso, et margaritis. His enim ornamentis ad sui fornicationem suos attrahit amatores, per que et cetera intelligimus, quibus miseri homines ab amore Dei ad uite huius felicitatem retrahuntur. Habebat autem et poculum in manu sua plenum abominatione, et immunditia fornicationis eius, per que persuasionem quamdam, et in bonis transitoriis delectationem intelligamus; que quidem persuasio, et delectatio, superbia, auaritia, luxuria, ceterisque uitiis, quasi suaui aliqua potatione plena multos inebriat, et a recto itinere  deuiare facit.

Et in fronte eius nomen scriptum, Mysterium: Babylon magna, mater fornicationum et abominationum terre. Et uidi mulierem ebriam de sanguine sanctorum, et de sanguine martyrum Iesu, et miratus sum cum uidissem illam, admiratione magna. Erat, inquit, in fronte eius nomen scriptum, alterius quam sonare uidebatur intelligentie, in se continens mysterium, multorum uidelicet secretorum. uocatur enim Babylon magna; nulla enim antiquitus ciuitas tam nobilis, tamque potens, et tam omnibus diuitiis, et deliciis, cunctisque superstitionibus, sicut Babylon, plena fuit. Hec populum Dei captiuauit, hec usque ad fundamenta Ierusalem ciuitatem Dei destruxit;  huius insuper rex Nabuchodonosor fuit omnium hominum superbissimus. Hec ergo quia sola presentia bona dilexit, presentem uitam, et malorum omnium congregationem, et ad cetera  que Deus abominatur et odit, homines inuitat, 351 merito fornicationum et abominationum mater uocatur. Hec autem, quia multorum sanctorum et martyrum Iesu sanguinem fudit, quasi iam plena, et satiata, ebria de eo esse perhibetur. Cuius impietatem et crudelitatem beatus Ioannes non modica admiratione miratus est.

Et dixit mihi angelus: Cur miraris? Ego tibi dicam sacramentum mulieris, et bestie que portat eam que habet capita septem et cornua decem. Bestia, quam uidisti, fuit et non est, et ascensura est de abysso, et in interitum ibit, et mirantur inhabitantes terram  uidentes bestiam que erat, et que non est. Ego, inquit, tibi dicam mulieris et bestie  sacramentum; audi et intellige quid utrumque significet. Bestia enim quam uidisti fuit et non est, fuit enim ad tempus bestia ista: claruerunt aliquando seculi huius potentes, et honoribus et dignitatibus sublimati, ac si eterni essent, ab hominibus uerebantur. Sed iam quidem non est, quia et assidue de hac uita transit, et tam breui tempore in ea moratur, ut una eademque hora et esse et non esse uideatur. Et ascensura est de abysso, et in interitum ibit  . Ascensura est enim de abysso, quia iniquorum anime ad corpora resurgenda reuertentur; iterum ad tartara precipitate, et anime simul, et corpora eternos cruciatus sustinebunt. Et tunc quidem peccatores, qui in libro uite scripti non sunt, neque Dei memoria digni habentur, super hanc bestiam  mirabuntur et obstupescent, uidentes eos damnari, qui soliti fuerunt cum magna potentia ceteros iudicare. Sequitur:

Et hic est sensus qui habet sapientiam. Septem capita septem montes sunt, super quos mulier sedet. Et reges septem sunt; quinque ceciderunt, et unus est, et alius nondum uenit, et cum uenerit oportet illum breue tempus manere. Expositio est predicte similitudinis. Hic, inquit, est sensus, et intellectus eorum que dicta sunt, quod et ille quidem bene intelligit qui habet sapientiam. Et septem capita, septem montes sunt: septem etenim montes supra quos mulier sedet,  totidemque reges, septem, ut in sequentibus declarabitur, tempora significant, sex uidelicet etates, et septimum sexte etatis tempus, et ipsum quidem breue et ultimum. Unde et subditur: Quinque ceciderunt, et unus est, et alius nondum uenit  ; quinque namque etates, et quinque regna cum suis regibus iam tunc transierant, quando beatus Ioannes ista loquebatur, sexta uero etas, et sextum cum suis regibus regnum tunc incipiebat, que et nunc quidem uoluitur, et usque ad Antichristi tempora perseuerabit. Alius autem, qui nondum uenit, ipse est Antichristus, qui quoniam in fine huius sexte etatis uenturus est, septimus ponitur, et ipse quidem cum uenerit, oportet eum breue tempus manere, non enim nisi tres annos, et dimidium  regnabit.

Et bestia, que erat, et non est, et ipsa octaua est et de septem est, et in interitum uadit. Omne namque totum ex suis partibus constat  , et cum nichil aliud sit totum, quam coniunctio partium, differt tamen totum ab unaquaque parte. Unde et bestia ista, uidelicet ecclesia malignantium, que ex septem predictis temporibus constituitur, secundum se quidem octaua est, secundum constitutionem uero partium, de septem est, quod dialectici quidem facile intelligunt. Et ipsa nimirum cum omnibus suis partibus in interitum uadit.

Et decem cornua, que uidisti, decem reges sunt, qui regnum nondum acceperunt, sed potestatem tanquam reges una hora accipient post bestiam. Hi unum  consilium habent, et uirtutem et potestatem suam bestie tradent. Hi cum agno pugnabunt, agnus uincet illos, quia Dominus dominorum est, et Rex regum, et qui cum illo sunt, uocati, electi, et fideles  . In mente habeto quod ex omnibus iniquis 352 hanc bestiam constitui diximus, eiusque partes omnium etatum iniquos et pessimos esse exposuimus. Magna ergo eius pars Antichristus est, siquidem omnibus iniquior et detestabilior erit, unde non immerito totius bestie nomen sibi usurpat. Huic autem eiusdem iniquitatis decem reges adherebunt, quorum uirtute et tyrannide multa mala contra sanctos operabitur.  Pugnabit autem cum agno, sed uincetur; quoniam sicut scriptum est. »Dominus noster iehsu Christus interficiet eum spiritu oris sui, et destruet illustratione aduentus sui .« Hec autem breuiter transcurrimus, quia ad litteram intelliguntur.

Et dixit mihi: Aquas quas uidisti, ubi meretrix sedet, populus, et gens, et lingue, et decem cornua que uidisti, et bestiam odient fornicariam et desolatam facient illam, et nudam, et carnes eius manducabunt, et ipsam igne concremabunt. Deus enim dedit in corda illorum, ut faciant que illi placitum est, ut dent regnum suum bestie, donec consummantur uerba Dei. Et mulier, quam uidisti, ciuitas est que habet regnum super reges terre. Hec que ipse beatus  Ioannes exponit, non multum in his exponendis est laborandum.



CAPUT XuIII.

Post hec uidi alium angelum descendentem de celo, habentem potestatem magnam, et terra illuminata est gloria eius, et exclamauit in fortitudine, dicens: Cecidit, cecidit Babylon magna, et facta est habitatio demoniorum, et custodia omnis spiritus immundi, et custodia omnis uolucris immunde, et odibilis, quia de uino fornicationis eius biberunt omnes gentes, et reges terre, qui cum illa fornicati sunt; et mercatores terre de uirtute deliciarum eius diuites facti sunt. Hic angelus, aliquis magnus Ecclesie doctor, et cum illo, et per illum ceteri intelligi possunt, qui iam in signis manifestis cognoscentes iudicii diem appropinquare,  constanter et forti uoce predicantes, quantum huic mundo, suisque amatoribus discrimen immineat, potentialiter nuntiabunt. Unde et ab eius gloria terra dicitur esse illuminata, quia que prius latebant, isti reuelabunt. Qui bene de celo descendere dicitur; quoniam inde hoc totum diuina inspiratione suscipiet, quod ceteris Christi fidelibus nuntiabit. Sequitur: Cecidit, cecidit Babylon magna. Usitatissimus enim est iste locutionis modus, ut ea, que certissime fieri scimus, prius etiam quam fiant facta dicamus: unde et eos iam uicisse dicimus, quos uictores fore putamus, et eos quos morti propinquos uidemus, iam mortuos nuntiamus. Sic ergo angelus in hoc loco, quia non dubitat subito esse  Babylonem perituram, ac si iam cecidisset, quasi de preteritis loquens ait: Cecidit, cecidit Babylon magna. Ac si dicat: Nullam spem in ea ulterius habeatis, nullum amorem in ea ponatis, quia in proximo miserabiliter ruere uidebitis; non uos fallat, non uos decipiat, cuius omnis pulchritudo subito euanescet. Et facta est habitatio demoniorum  . Postquam enim Babylon, id est malorum congregatio in tenebras subuersa ruerit, quos nisi malignos  spiritus in ea habitare credere possumus  ? Quis pro ea nisi immundi spiritus, immundeque uolucres eam custodient. Ipse namque eam custodient, quia semper de eius penis saturabuntur. Et tunc quidem omnibus odibilis fiet, quando ipsi quoque, quibus seruierat, eam affligere non cessabunt. Sed quorsum hec? Sequitur:

Quia de uino fornicationis eius bibent omnes gentes, et omnes reges terre, qui cum illa fornica i sunt. Eius igitur fornicatio est causa, cur iram et indignationem, multasque huius mundi erumnas omnes gentes, omnesque reges terre incurrant et patiantur.

Et mercatores terre de uirtute deliciarum eius diuites facti sunt. Sicut enim Apostolus ait: »Nemo militans  Deo, implicat se negotiis secularibus .« Terre mercatores sunt, qui non eternis bonis, sed de Babylonis deliciis ditari cupiunt.

Et audiui aliam uocem de celo dicentem: Exite de illa, popule meus, et ne participes sitis delictorum eius, et de plagis eius non accipiatis; quoniam peruenerunt peccata eius usque ad celum, et recordatus est Dominus iniquitatum eius. Reddite illi, sicut illa reddidit uobis; et duplicate duplicia secundum opera eius. Hoc enim in omnibus Scripturis Dominus populum suum admonet, dicens: Exite de illa, popule meus; relinquite non tantum corpore, quantum corde iniquorum conuersationem; et ne participositis delictorum eius; ne simul cum ea fortasse de plagis et de penis eius postmodum accipistis  .  Qui enim participes sibi sunt in peccatis, participes erunt et in tormentis. Quoniam peruenerunt 353 peccata eius usque ad celum, siquidem in tantum creuerunt, ut pro sua magnitudine ante Deum cum quadam accusatione recitentur. Unde et subditur: Et recordatus est Dominus iniquitatum eius. Quarum quidem, quia impunitas esse relinquebat, oblitus esse uidebatur.

Reddite illi, sicut ipsa reddidit uobis, et duplicate duplicia secundum opera eius. Nam quia iniquorum tormenta, iuxta sanctorum, quos afflixerant sententiam, et uoluntatem fient, ideo eis ab ipsis sanctis inferri dicuntur. Que bene quidem duplicari precipiuntur, quia illi in sola corpora potestatem acceperunt;  sancti autem in animas et corpora potestatem habebunt. Unde et subditur: In poculo, quo miscuit uobis, miscete illi duplum, et quantum glorificauit se, et in deliciis fuit, tantum date ei tormentum, et luctum. Hoc est, quod diuiti per Abraham in Euangelio dicitur: »Fili, recordare, quia recepisti bona in uita tua, et Lazarus similiter et malo; nunc autem hic consolatur, tu uero cruciaris .« Iuxta qualitatem ergo deliciarum crescit  numerus tormentorum. Quia is corde suo dixit: Sedeo regina, et uidua non sum, et luctum non uidebo, ideo in una die uenient plage eius, mors, et luctus, et fames, et igni comburetur, quia fortis est Deus, qui iudicabit illam  . Iniquorum etenim multitudo dum sibi huius uite felicitatem et prosperitatem abundare conspicit, non ad mala que illi uentura sunt, attendit, sed in solis presentibus bonis, quibus male utitur, superbit et gloriatur. Et quamuis subito regia dignitate et honore carere, et uitali fortitudine uiduari, omnique luctu et miseria repleri ualeat; tamen ut stulta, et inscia in corde suo loquitur dicens: Sedeo regina; omnes me, quasi dominam uenerantur, et uidua non sum, neque consilio et auxilio destituta, et luctum non uidebo,  que mihi falso quidam promitunt. Ideoque una die, imo una hora, quando dicetur: Ite, maledicti, in ignem eternum, uenient plage eius, mors uidelicet eterna, et luctus indeficiens, et fames insatiabilis. Et igni comburetur, illo scilicet inexstinguibili, de quo nunc diximus; quia fortis est Deus, qui iudicabit illam, cuius iudicio et uoluntati nulla fortitudo resistere ualebit.

Et plangent, et flebunt super illam reges terre, qui cum illa fornicati sunt, et in deliciis uixerunt, cum uiderint fumum incendii eius longe stantes, propter timorem tormentorum eius dicentes: ue, ue ciuitas illa magna Babylon, ciuitas illa fortis, quoniam una hora uenit iudicium tuum. Flebunt, inquit, et lugebunt omnes reges terre atque potentes, non tantum  illam quantum se propter illam, quoniam infeliciter dilexerunt illam,  . Infeliciter quidem, quoniam cum illa fornicati sunt, magis ad luxuriam et delicias, carnisque uoluptates, hanc uitam amantes, quam ut Deo seruirent, et in eius uinea laborarent, et tandem finito labore mercedem operis secum reportarent. Flebunt, inquit, cum uiderint fumum incendii eius longe stantes, id est longe stare desiderantes, propter timorem tormentorum eius. Desiderio quidem longe stabunt, actu tamen in ipsa erunt; in ipsa, et cum ipsa ardebunt. Plangent utique et dicent: ue, ue, ciuitas illa magna Babylon, ciuitas illa fortis tu es quam sic perire uidemus, quoniam sic incendiis tradita es, quam nos stulti et  infelices eternam esse opinabamur. Et ecce una hora uenit iudicium tuum, una hora cecidit superbia tua.

Et negotiatores terre flebunt, et lugebunt super illam, quoniam merces eorum nemo emet amplius: merces auri, et argenti, et lapidis pretiosi, et margarite, et byssi, et purpure, et serici, et cocci,  et odoramentorum, et unguenti, et  thuris, et uini, et olei, et simile, et tritici, et iumentorum, et ouium, et equorum, et rhedarum, et mancipiorum, et animarum hominum. Flebunt, inquit, et lugebunt mercatores terre, supradicte ciuitatis destructionem: que quamuis ad litteram intelligi possunt, sunt tamen illi mercatores, qui diuersarum mercium negotiationibus huius mundi homines fallere solent. Hi autem sunt maligni spiritus, qui post huius mundi homines destructionem ideo flebunt, et lugebunt quia neminem inuenient cui sue inique artis uendant suppellectilem. Aurum namque et argentum, lapides pretiosi et margarite, byssus et purpura, sericum et coccum, que ad ornamentum et decorem pertinent, sapientiam, et uirtutes, et morum honestatem significant. Lignum uero thyinum,  et omnia uasa eboris, et 354 omnia uasa de lapide pretioso, et eramento, et ferro, et marmore, quia quamuis ad se decorandos super se diuites non ferant, eorum tamen gloriam et potentiam demonstrant, honores et dignitates designant, quibus diuitum superbia extollitur et gloriatur. Cinnamomum autem, et amomum, et adoramenta, et thus, et unguenta, que ad nares et ad olfactum maxime pertinent, quibus etiam membra egrota et debilia solidantur, et sanantur, sancti Spiritus gratiam inuuunt. uinum uero, et oleum, et simila, et triticum, quibus hominum uita sustentatur, litterarum studia et doctrina intelligitur. Hec autem omnia maligni spiritus aut uendunt, aut uendere quidem sese fingunt. uendunt autem et iumenta, illa scilicet, de quibus  dicitur: »Computruerunt iumenta in stercore suo « uendunt et oues de quibus Dominus ait: »Ecce ego mitto uos sicut oues inter lupos « Has enim uendere quid est, nisi morti tradere? Sed quid mirum, si istas uendunt, cum illam maximam et precipuam ouem uendere  non timuerint? uendunt similiter equos, et rhedas, et mancipia, per quos uel hereticos intelligimus, in quibus, et per quos mali contra bonos preliantur; siue etiam doctores, quorum seruitio ad patriam reportantur. uendunt autem et animas hominum, quas si non uendidissent, hodie tot captiuos infernus non habuisset. Sequitur:

Et poma desiderii anime tue discesserunt a te, et  omnia pinguia, et preclara preterierunt a te, et amplius illa iam non inuenies. Mercatores horum, qui diuites facti sunt, ab ea longe stabunt propter timorem tormentorum eius, flentes, et lugentes, et dicentes: ue, ue, ciuitas illa magna, que amicta erat purpura, et bysso, et cocco, et deaurata auro, et lapide pretioso, et margaritis, quoniam una hora destitute sunt tante diuitie. Poma, inquit, mitia et suauia, que uoluntas et anima tua deuorare desiderabat, discesserunt  a te, et omnia pinguia uirtutum pinguedine, et preclara uite, et morum honestate preterierunt a te, et amplius illa iam non inuenies. [Quando enim hec inueniebas, crudeliter ea persequebaris, et perdebas. Quia ergo sanctos occidisti, nequaquam eos tibi auxiliatores inuenies  ]. Mercatores horum, que superius enumerauimus, ab ea longe stabunt, id est longe stare desiderabunt, propter timorem tormentorum eius flentes et lugentes, et dicentes: ue, ue ciuitas illa magna, que amicta erat purpura, et bysso, et cocco, et deaurata auro, et lapide pretioso, et margaritis. Hec omnia regiam indicant dignitatem, his potentes et nobiles huius seculi ornantur. Per que huius nobilissime ciuitatis potentiam et sublimitatem demonstrat. Sed hec  una hora peribunt, quoniam ad unius iussionis uocem celum et terra transibunt.

Et omnis gubernator, et omnis qui in lacum nauigat, et naute qui in mari operantur, longe steterunt, et clamauerunt uidentes locum incendii eius, dicentes: Que similis ciuitati huic magne? Et miserunt puluerem super capita sua, et clamauerunt flentes, et lugentes, et dicentes: ue, ue ciuitas illa magna, in qua diuites facti sunt omnes, qui habebant naues in mari, de pretiis eius, quoniam una hora desolata est. Omnis, inquit, gubernator, per quem reges, philosophos et hereticos, ceterosque, quibus mundi regimina commissa sunt, intelligimus. Et qui in lacum nauigat, id est qui incautis piscibus, et baptizatis hominibus insidiatur. Et naute, qui in mari operantur,  id est diuites et potentes huius seculi, qui per hoc mare magnum et spatiosum suos exercitus, nauesque iniquas, piratis, homicidiis et latronibus plenas, et contra sanctos, et Ecclesiam ducunt, et cedes, et incendia, rapinas ceteraque iniquitatis opera quotidie agere non cessant. Hi omnes longe steterunt, ut superius diximus, et clamauerunt, uidentes locum incendii eius, locus enim iste, infernus est, dicentes: Que similis ciuitati huic magne? Hoc enim pre stupore et admiratione dicunt: Et miserunt puluerem super capita sua: quoniam etsi fecerunt penitentiam, tamen et ipsam quidem infructuosam pro suis iniquitatibus agentes, terram et puluerem se esse cognoscent. Clamant autem, flent  et lugent, stupent et admirantur de huius mundi tam subita destructione, qui tot reges et regna, tot gentes et nationes suis honoribus diuitiisque ditabat. Cuncta enim uilia tunc, et sine honore apparebunt, que nunc quidem chara et pretiosa esse uidentur.

Exsulta super ea celum, et uos apostoli et prophete, quoniam iudicauit Deus iudicium uestrum de illa. Expositis enim omnibus, que ad malorum confusionem et ad ignominiam pertinebant, ad gaudium et exsultationem, angelus qui loquebatur fideles hortatur, dicens: Exsulta super ea celum, id est omnis Ecclesie multitudo, et maxime uos sancti apostoli et prophete, quia iudicauit Deus iudicium uestrum  de illa. »Letabitur enim iustus, sicut scriptum est, cum uiderit uindictam .« Sicut enim pro his, qui saluari possunt, assidue Deum sancti exorant, ita de illorum pena, 355 qui irrecuperabiliter damnati sunt, quia eam Deo placere cognoscunt, exsultant et gaudent  .

Et sustulit unus angelus fortis lapidem, quasi molarem, magnum, et misit in mare, dicens: Hoc impetu mittetur Babylon magna ciuitas illa, et ultra iam non inuenietur. In mentis namque excessu posito apparuit beato Ioanni angelus unus, qui ideo fortis uocatur, quia fortia operatur. Hic enim sustulit, id est subleuare uisus est, lapidem unum molarem magnum, et misit illum in mare; qui utique secundum nature sue grauitatem, semper profundum  et ima petit, et quia rotundus et uolubilis est, postquam semel ad occasum uergit, etiamsi teneri uelit, stare non potest. Cui bene Babylon comparari potest, que semel quidem damnata, sueque damnationis sententia accepta, nulla ui, nullo conamine, nullis precibus stare ualebit, quin in profundum laci et in inferni inferiora submergatur. Unde et dicit: Hoc impetu mittetur Babylon, ciuitas illa magna. Et ulterius iam non erit.

Et uox citharedorum et musicorum, et tibia canentium, et tuba non audietur in te amplius, et omnis artifex non inuenietur in te amplius, et uox mole non audietur in te amplius, et lux lucerne non lucebit in te amplius, et uox sponsi et sponse non audietur adhuc in te. Et hec quidem ad litteram intellecta, omnimodam  illius ciuitatis destructionem significant. Allegorice autem per citharedos et musicos, per tibiam tubamque canentes  , philosophos et sapientes intelligere possumus, qui eam suaui modulatione uerborum mulcebant, et mundi huius oblectamenta amare suadebant, quales Orpheus et Alceus, Tullius et Horatius, multique alii fuisse memorantur. Hi autem et artifices dici possunt, qui artes ipsas et docebant et faciebant. Et uox mole non audietur in te amplius; ubi enim mola non auditur, ibi neque cibus, neque hominum habitatio est. Et lux lucerne non lucebit tibi amplius; in tenebris enim precipitata, non tantum communi luce solis luneque carebit, uerum etiam ipsam priuatam  proprieque lucerne lucem non habebit, siquidem nec ipsi eius oculi sibi utiles erunt. Et uox sponsi et sponse non audietur in te. Ubi enim sponsus et sponsa non auditur, humani generis propagatio aufertur. Amodo igitur sterilis erit, que in tantorum filiorum multitudine gloriabatur. Quare autem hec fiant, subinfertur:

Quia mercatores tui erant principes terre, et quia in ueneficiis tuis errauerunt omnes gentes. Et in ea sanguis prophetarum et sanctorum inuentus est, et omnium qui interfecti sunt in terra. Tam diues enim, tamque nobilis ciuitas ista fuit ut quos ipsa mercatores habebat, aliarum gentium principes essent. Ad  eius tamen nequitie cumulum hoc intelligi potest, ut tam impia et auara fuerit, quod eos poneret principes, qui mercatores esse solebant. Tales enim suis calculationibus facile eos decipiunt, quibus dominantur, et non solum tributa exigunt, uerum etiam omnibus, que possident, suis astutiis non exspoliant. Sequitur:

Quia in ueneficiis tuis errauerunt omnes gentes, etc. Ibi enim ueneficia, ubi medicamina; ibi hereses fabricate sunt, quibus omnes gentes errauerunt, ubi sanguis sanctorum et prophetarum et fusus et inuentus est; et non solum sanctorum, uerum etiam omnium, qui ubique terrarum interfecti sunt. Quis enim nisi iniquorum congregatio humanum sanguinem fundere nouit? Ab ea igitur  omnis sanguis requiretur, qui super terram fusus est, cuiuscunque etiam si infidelium est  .



CAPUT XIX.

Post hec audiui quasi uocem magnam turbarum multarum in celo dicentium: Alleluia, laus, et uirtus Deo nostro, et gloria, quia uera, et iusta iudicia eius sunt, quia iudicauit de meretrice magna, que corruperat terram in prostitutione sua, et uindicauit sanguinem seruorum suorum de manibus eius. Et dixerunt iterum: Alleluia. Et fumus eius ascendit in secula seculorum. Et uiginti quatuor seniores ceciderunt, et quatuor animalia, et adorauerunt Deum sedentem super thronum, dicentes: Alleluia, amen. Hec enim magna uox turbarum multarum, uox est sanctorum letantium, et gratias Deo agentium, ipsumque cum  gaudio et uoce 356 exsultationis laudantium. Quid enim aliud est alleluia, nisi laudate Deum; unde et subditur: Laus, et gloria, et uirtus Deo nostro. Quare hoc? Quia uera, et iusta iudicia eius sunt. Unde probas? Quia iudicauit de meretrice magna  ; quoniam totam terram in sua prostitutione, fornicationeque corrupit. Et uindicauit sanguinem seruorum suorum, qui effusus est de manibus eius. Quibus auditis, iterum letabundi dixerunt, alleluia, pro talibus tantisque iudiciis, et auxiliis Deum laudantes et magnificantes. Et fumus eius ascendit in secula seculorum, ut, Dei laudibus crescentibus. crescant pariter et tormenta malorum. Post hec uiginti quatuor seniores, et quatuor animalia  ceciderunt in faciem suam, et adorauerunt Deum, sedentem super thronum maiestatis sue, dicentes: Amen, alleluia; ea uidelicet confirmantes, que ex multarum superiorum uoce turbarum audierant; Deumque pariter laudantes, in cuius laude tanta et talia dicebantur.

 Et uox de throno exiuit, dicens: Laudem dicite Deo nostro, omnes sancti eius, et qui timetis Deum, pusilli et magni. Prius enim tota Ecclesia, deinde utriusque Testamenti patriarche et doctores; postmodum uero ipsi angeli Deum laudant, aliosque omnes, paruos simul et magnos ad laudem inuitant. Thronus autem hic ille intelligitur, qui inter nouem anglorum ordines enumeratur. Quibus hortantibus, quid sequitur, audiamus:

Et audiui quasi uocem tube magne, et sicut uocem aquarum multarum, et sicut uocem tonitruum magnorum dicentium, alleluia, qui regnat Dominus Deus noster omnipotens. Et uox quidem magne tube, doctores, uoces autem aquarum, omnium fidelium multitudinem; uoces uero magnorum tonitruum,  angelorum omnium exercitus designant. Isti autem omnes Deum laudantes, alleluia decantabant, dicentes: Gaudeamus, et exsultemus, et demus gloriam ei, quia uenerunt nuptie agni, et uxor eius preparauit se, et datum est illi ut cooperiat se byssino splendente, et candido; byssinum autem iustificationes sunt sanctorum.

Et dixit mihi: Scribe: Beati qui ad cenam nuptiarum Agni inuitati sunt. Gaudent enim omnes sancti et letantur, et dant gloriam Deo, quia uenerunt nuptie Agni, qui tollit peccata mundi, quando corporibus animabus coniunctis, sponsam suam S. Ecclesiam in celestes thalamos introducat. Hoc est enim, quod dicitur: Et uxor eius preparauit se. Uxoris enim preparatio, carnis est resurrectio. Et  datum est illi, et a Deo concessum, ut cooperiat se byssino splendente et candido. Quod, quid significet, quia exponit, nobis exponere non licet. Byssinum enim, inquit, iustificatio sanctorum. Sicut enim byssus, id est linum, de terra exortum cum multo labore in telam et uestimentum perficitur, ita iustificationes sanctorum et uirtutes per multas tribulationes in carne mortali oriuntur et crescunt. Quod autem scribere precipit, eos esse beatos, qui ad cenam nuptiarum Agni uocati sunt, firmam et immobilem de eorum beatitudine Dei sententiam esse demonstrat. Unde et subditur: Et dixit mihi: Hec uera sunt uerba Dei. Hoc est enim, quod in prophetis dicitur: »Os enim Domini locutum est .«

Et cecidi ante pedes eius, ut adorarem eum. Et  dixit mihi: uide ne feceris, conseruus tuus sum, et fratrum tuorum, habentium testimonium Iesu. Deum adora. Testimonium Iesu est spiritus prophetie. Audita enim tanta promissione de bonorum beatitudine, angelum, qui loquebatur, adorare uoluit beatus Ioannes, eique interdicit, cum sicut et ceteri, qui Iesu testimonium habent et ferunt, seruus et ipse  eius sit, solumque Deum adorare precipit Sed quid est Iesu testimonium habere? Sequitur: Testimonium enim Iesu, est spiritus prophetie. Quicunque  ergo de Iesu hoc testificatur, creditque, quod prophete predixerant, hunc Iesu testimonium habere non dubium est.



LIBER SEXTUS


 357 Et uidi celum apertum, et ecce equus albus, et qui sedebat super eum, uocabatur fidelis et uerax, et iustitiam iudicat, et pugnat. Oculi autem eius sicut flamma ignis, et in capite eius diademata multa, habens nomen scriptum, quod nemo scit, nisi ipse. Et uestitus erat ueste aspersa sanguine, et uocatur nomen eius uerbum Dei. Iterum enim beatus Ioannes, sicut in ceteris libris, a principio nascentis Ecclesie incipiens, usque ad finem eam describit, qui tunc quidem  celum apertum uidit, quando prius ad predicandum doctores de Ecclesia ubique discurrere, atque in eam introducere undique fideles inspexit. Unde, uidi, inquit, celum apertum, id est mysteria reuelata, per homines in Ecclesiam intrantes, et subditur, et ecce equus albus. Albus enim equus, baptismate candidatus, et super niuem dealbatus, carens macula et ruga, apostoli et doctores intelliguntur. Fidelis autem et uerax, quia super eum sedebat Christus Dominus noster, de quo dicitur: »Qui ascendit super equos tuos, et quadrige tue saluatio .« Hic autem et iustitiam iudicat, et semper pro iustitia pugnat; cuius oculi sic sunt ut flamma ignis, apostoli scilicet et prophete, qui in  Ecclesie capite prelucentes, claro et perspicaci intuitu cuncta Ecclesie sacramenta usque ad seculi consummationem uident et considerant. Et in capite eius diademata multa. Quoties enim sancti uincunt, toties Christus coronatur, quia omnis illorum uictoria ad Christum refertur, qui est mirabilis in sanctis suis; unde et ipsi dicunt: »In Deo faciemus uirtutem .« Habens nomen scriptum, quod nemo scit, nisi ipse. Ipse quidem hoc nomen scit, quia caput est, cum ceteris Ecclesie membris, qui eiusdem corporis partes sunt. Et uestitus erat ueste aspersa sanguine; id est carne uirginali et incorrupta, militis lancea perforata. Unde propheta: »Quis est iste, qui uenit de Edom, tinctis uestibus de Bosra?«  Et uocatur nomen eius uerbum  Dei. Hoc autem nomen non Iudeus, non hereticus, non paganus cognouit. Nemo enim scit hoc nomen, nisi ipse, id est Ecclesia sua cum ipso. Quod autem ipse, et Ecclesia unum sint, audi quid per beatum Ioannem, qui modo loquitur, etiam in Euangelio dicat: »Non pro his, inquit, rogo tantum, sed et pro eis, qui credituri sunt per uerbum eorum in me, ut omnes unum sint, sicut et tu, Pater in me, et ego in te, ut et ipsi in nobis unum sint .« Quod ergo Ecclesia scit, nemo scit, siquidem unum sunt et Ecclesia, et ipse.

Et exercitus, qui sunt in celo, sequebantur eum in  equis albis, uestiti byssinum album mundum, et ex ore ipsius procedit gladius, ex utraque purte acutus, ut in ipso percutiat gentes, et ipse reget eas in uirga ferrea, et ipse calcat torcular uini furoris ire Dei omnipotentis, et habet in uestimento, et in femore suo scriptum: Rex regum, et Dominus dominantium. Exercitus, inquit, qui sunt in celo, sanctorum uidelicet congregationes, in quibus sunt martyres, confessores et uirgines, sequebantur eum in equis  albis, per quos eorum corpora baptismate candidata intelliguntur, uestiti byssinum album mundum: quod ipse superius exponens, sanctorum iustificationes esse dixit. Sequuntur igitur eum, quia eadem uia incedentes, in quantum possunt, eum imitantur. Gladius autem ex utraque parte acutus, qui ex eius ore procedit, ipse est, de quo Apostolus ait: »Et gladius spiritus, quod est uerbum Dei .« Itemque: »uiuus est sermo Dei et efficax, et penetrabilior omni gladio ancipiti .« In hoc autem gladio percutit gentes, quia nemini parcens, omnium iniquitates et uitia redarguit. Et ipse reget eas in uirga ferrea, id est recto et forti imperio, inuincibili et inflexibili regimine. Torcular autem uini furoris et ire, quod ipse calcat, illud est de  quo alibi dicitur: »Torcular calcaui solus, et de gentibus non est uir mecum .« Quoties enim mundum istum nequam pro suis sceleribus perimit, et damnat, toties torcular in ira, et furore calcat. Sic enim quondam Iudeos calcauit, eorumque sanguine omnes circa Ierusalem fossas repleuit. Et habet in uestimento, et in femore suo scriptum, Rex regum, et Dominus dominantium. Quod enim per uestimentum et femur, nisi humanitas intelligitur, qua et diuinitas uestiebatur, et generis propagatio dilatatur? Non ergo secundum diuinitatem tantum, uerum etiam secundum humanitatem, in qua de inimicis triumphauit, Rex regum, et Dominus dominantium esse credatur.

 Et uide unum angelum stantem in sole, 358 et clamauit uoce magna, dicens omnibus auibus, que uolabant per medium celum: uenite, congregamini ad cenam magnam Dei, ut manducetis carnes regum, et carnes tribunorum, et carnes fortium, et carnes equorum sedentium in ipsis, et carnes omnium liberorum, ac seruorum, et pusillorum, ac magnorum. Angelus iste, qui in sole stare uidetur, Christus est, de quo dicitur: »In sole posuit tabernaculum suum .« In sole stare, est palam et manifeste omnibus apparere. Et aues quidem, que per medium celum uolant, uel Ecclesie doctores ubique  discurrentes, uel maligni spiritus, qui in hoc ete principantur, intelligi possunt: nam et isti, et illi ad cenam Dei congregantur, et utrique sibi a Deo paratam escam comedunt, sed alio et alio modo. Sancti namque carnes regum, et tribunorum, ceterorumque comedunt, secundum hoc, quod beato Petro plenum immundis animalibus linteum ostensum est eique preceptum ut mactaret et manducaret; cuius rei significationem ipse intelligens, his, qui secum erant, sic ait: »uos scitis quam abominatum sit uiro Iudeo coniungi, aut accedere ad alienigenam, sed mihi ostendit Deus, neminem communem, aut immundum dicere hominem .« Immundi uero spiritus regum carnes, et tribunorum comedunt, quando peccatores decipiunt et occidunt,  et de eorum penis letantur, et satiantur; secundum quam significationem dicitur: Quia »comederunt Iacob, et locum eius desolauerunt .« Sed quid per equos et in ipsis sedentes, nisi corpora et que eis president, animas intelligimus?

Et uidi bestiam, et reges terre, et exercitus eorum congregatos ad faciendum prelium cum illo qui sedebat in equo, et cum exercitu eius, et apprehensa est bestia, et cum illa pseudoprophete, et qui fecit signa coram ipso, quibus seduxit eos, qui acceperunt characterem bestie, et qui adorauerunt imaginem eius. uiui missi sunt hi duo in stagnum ignis ardentis, et sulphuris, et ceteri occisi in gladio sedentis super equum, qui procedit de ore eius, et omnes aues saturate sunt de carnibus eorum. Hoc autem in loco  illud prelium beatus Ioannes narrare uidetur, quod Christus Dominus noster in seculi consummatione contra Antichristum facturus est. uidi, inquit, bestiam, id est Antichristum, de quo iam sepe locuti sumus; et reges terre qui eum sequentur: cum eo erunt pseudoprophete et exercitus eorum, omnium uidelicet iniquorum multitudinem, congregatos ad faciendum prelium cum illo, qui sedebat in equo, et cum exercitu eius, id est cum Christo et electis eius. Et apprehensa est bestia, id est Antichristus, et cum ea pseudoprophete, multi scilicet heresiarche et discipuli eius. Insuper et ipse, qui fecit signa coram ipso, quibus seduxit eos, qui acceperunt characterem et imaginem bestie. De hoc enim in quarto libro plura dicta sunt. Hec est enim illa bestia,  que de terra ascendens, cornua duo agni similia habens, et quasi draco loquens, omnemque prioris bestie potestatem coram illa faciens, terram omnem et habitantes in ea, bestiam primam adorare cegit: hic enim quasi a rege ab Antichristo seductus omni iniquitate omnique fallendi astutia plenus erit. uiui missi sunt hi duo, id est Antichristus, et discipuli eius, in stagnum ignis ardentis et sulphuris.  uiui quidem, quoniam et ipsi, sicut ceteri resurgent, et postea, secundum Scripturam, descendent in infernum uiuentes: qui enim non uiuit, tormentum non sentit; uiuunt ergo, ut tormenta sentiant. Et ceteri occisi sunt in gladio sedentis super equum, qui procedit de ore ipsius. Hoc autem dupliciter intelligi potest, ut uel secundum pristinam conuersationem Dei uerbo occisi intelligantur, iuxta quod Dominus ait: »Non ueni pacem mittere, sed gladium :« uel illa terribili et metuenda sententia, que in iudicio suos feriet inimicos, dicens: »Ite, maledicti, in ignem eternum .« Et omnes aues saturate sunt de carnibus eorum. Duplici namque intelligentia, aues bone sunt, et aues male. Et bone quidem aues saturate sunt, que simul  cum apostolorum principe, quotidie mactant et manducant. Male uero saturantur, quia in eorum penis et tormentis, quasi quodam suauissimo cibo saturate gratulantur. Satis enim apud omnes usitata locutio est, ut his nos saturatos esse dicamus, quibus abundare uidemus.




CAPUT XX.

Et uidi angelum descendentem de celo, habentem clauem abyssi, et catenam magnam in manu sua, et apprehendit draconem serpentem antiquum, qui est diabolus et Satanas, et alligauit eum per annos mille, et misit eum in abyssum, et clausit, et signauit super illum, ut non seducat amplius gentes, donec consummentur mille anni, et post hec oportet illum solui modico tempore. Prophetarum etenim est, nec tempus  curare, nec ordinem, sed nunc de futuris loqui, nunc ad preterita reuerti, que quidem beatus Ioannes hoc in loco facere uidetur. uidi, inquit, angelum descendentem  , non alium quidem, sed 359 eumdem ipsum, quem superius se in sole stare uidisse perhibuit, habentem clauem abyssi, et catenam magnam in manu sua; huius enim est clauis, huius est et catena, hic claudit et aperit, hic ligat et soluit, ad cuius iussionem abyssi et celi porte pariter clauduntur et aperiuntur. Et apprehendit draconem serpentem antiquum, illum uidelicet qui primos humani generis parentes sue fallacie ueneno decepit et perdidit. De quo et subditur: Qui est diabolus, et Satanas; et alligauit eum per annos mille. Hic enim numerus, ut iam diximus, quia et ceteros  numeros in se continet, et supra se nullum maiorem numerum habet, aliquando pro omnibus, aliquando pro multis ponitur. Unde et hic dicitur et alligauit eum per annos mille. Hoc tale est ac si diceret, per annos multos; ligauit autem ne ubique uagabundus discurreret, et secundum suamuoluntatem iniquitatis frena laxaret  . Misit uero in abyssum, ut ibi, nunc grauia tormenta patiatur, ut in illis solis habitet, qui cecitatis  et ignorantie tenebris operti, solem iustitie neque uident, neque cognoscunt. Clausit autem super illum, atque signauit, ut non quomodo uult, et quando uult exeat, et Christi sigillum atque imaginem recognoscens, neminem, nisi permissum tentare, uel seducere audeat. Et post hec oportet illum solui modico tempore; finitis, inquit, mille annis, id est aliquanta temporis longitudine. Soluetur Satanas modico tempore  , quia tribus annis et dimidio, quibus Antichristus regnabit, tanto furoris impetu mundum uexabit, ut semper ligatus et nunquam amplius solutus fuisse putetur. Ad illius ergo temporis comparationem, ligatus et clausus dicitur Satanas, sicut in Ezechiele ad comparationem Ierusalem etiam Sodoma iusta uocatur, que  quidem quam peccatrix fuerit, Moyses ipse testatur.

Et uidi sedes, et sederunt super eas, et iudicium datum est illis, et animas decollatorum propter testimonium Iesu, et propter uerbum Dei, et qui non adorauerunt bestiam neque imaginem eius, nec acceperunt characterem eius in frontibus suis, aut in manibus, et uixerunt, et regnauerunt cum Christo mille annis. Ceteri mortuorum non uixerunt, donec consumentur mille anni: hec est resurrectio prima. Beatus et sanctus, qui habent partem in resurrectione prima; in his secunda mors non habet potestatem, sed erunt sacerdotes Dei et Christi, et regnabunt cum illo mille annis. Et uidi, inquit, sedes, et sederunt super eas, quoniam ubique terrarum apostoli et doctores diuisi, unusquisque in sede, et in prouincia,  et ciuitate sua, regiminis curam et potestatem suscepit, quam quidem et episcopos usque hodie habere uidemus. Et iudicium datum est illis; isti enim sunt iudices terre, et iudiciariam possident dignitatem; ad horum iudicium omnium fidelium multitudo cucurrit. Et uidi animas decollatorum, eorum scilicet, qui propter testimonium Iesu, quod ferebant, et propter uerbum Dei, quod predicabant, ab iniquis decollati sunt. Et uidi eos qui non adorauerunt bestiam, id est Antichristum, neque imaginem eius, neque acceperunt characterem ipsius, id est eius fidem atque doctrinam. In frontibus, aut manibus suis: in fronte quidem eius fidem habet, qui eum palam et manifeste predicat, in manibus uero, qui id, quod precipit, operatur. Unde manifestum  est, iam nunc multos esse, qui suis manibus eius characterem portant. Sequitur: Et uixerunt et regnauerunt cum illo mille annis; qui, inquit, neque bestiam, neque eius imaginem adorauerunt, simul cum Christo mille annis uiuerunt et regnauerunt. Nisi enim per mille annos, omnes ante iudicium, et post iudicium  annos intelligamus, parum ualde est quod dicitur: iam enim mille anni preterierunt, ex quo anime martyrum cum eo regnare ceperunt, omnes ergo pro mille intelligamus. Siquidem in mille omnes numeri continentur. Ceteri uero mortuorum non uixerunt donec consummarentur mille anni. Quantum enim ad corpus, nec boni, nec mali ante iudicium post mortem uixerunt; secundum animam uero, mortui quoque uiuunt boni, quia ibi sunt; ubi uita regnat, et ubi mors esse non potest. »Ego, inquit 360 Dominus,  sum uia, ueritas, et uita  .« Mali uero non uiuunt, quia semper de tormentis in tormenta, quasi de morte in mortem transeunt. De quibus dicitur: »Quoniam non est in morte qui memor sit tui .« Hec est resurrectio prima, de qua Apostolus ait:  »Si consurrexistis cum Christo, que sursum sunt querite .« Sicut enim de monumentis corpora, ita de baptismate anime renouate resurgunt. Beatus et sanctus qui habet partem in resurrectione prima, id est, qui sic in baptismate resurgit, ut in eo ulterius mors, et peccatum non regnet. In his enim secunda mors non habet potestatem, quod simul cum corporibus ad uitam immortalem resurgent, eruntque sacerdotes Dei et Christi, semper seipsos hostiam uiuam et immaculatam Deo immolantes. Unde Apostolus: »Obsecro uos, ut exhibeatis corpora uestra hostiam uiuentem, sanctam, Deo placentem, rationabile obsequium uestrum . »Et regnabunt cum illo mille annis, id est in eternum et in seculnm seculi.

 Et cum consummati fuerint mille anni soluetur Satanas de carcere suo, et exibit, et seducet gentes, que sunt super quatuor angulos terre, Gog et Magog, et congregabit eos in prelium, quorum numerus est sicut arena maris, et ascenderunt super latitudinem terre, et circumierunt castra sanctorum, et ciuitatem dilectam, et descendit ignis a Deo de celo, et deuorauit eos, et diabolus, qui seducebat eos, missus est in stagnum ignis et sulphuris, ubi est bestia, et pseudo-prophete cruciabuntur die ac nocte in secula seculorum. Consummatis, inquit, mille annis, id est multis annis, finitum pro infinito, soluitur Satanas de carcere suo, quia tantum nocendi potestatem et licentiam accipiet, ut usque ad id tempus ligatus, et in carcere  fuisse dicatur, et tunc exibit in amplam et spatiosam uiam. Et seducet gentes, que sunt super quatuor angulos terre, Gog uidelicet et Magog, et congregabit eos in prelium, unde datur intelligi, quod ubique terrarum eius fama diuulgabitur. Per Gog et Magog, quidam Gothos, quidam uero Getas et Messagetas  intelligere uoluerunt: alii uero dicunt gentes esse, quas Alexander Magnus montibus conclusit, ubi iam in infinitam multitudinem sunt multiplicate: hec illi dixerunt. Nos autem secundum nominum interpretationem  , salua fide, ista exponamus. Gog enim interpretatur tectum; Magog uero de tecto, Sed quid tectum nisi peccatores, in quibus uitia et maligni spiritus teguntur et habitant? Quid uero de tecto, nisi eadem uitia spiritusque immundi? Qui nunc quidem quodammodo latent; tunc uero quasi reseratis portis, facto agmine de tecto ubique prosilientes, simul cum ipso tecto in bella ruent? Unde et subditur: Quorum numerus est sicut arena maris, et ascenderunt super latitudinem terre, et circumierunt castra sanctorum, et ciuitatem dilectam. Prophetarum  enim est, ut iam diximus, pro futuris preterita ponere. Et descendit ignis de celo, et deuorauit eos. [Pluet super exercitum Antichristi, ut olim super agmina Gog et Magog, ignis et sulphur, grando nempe et fulmina, quibus deleatur. Deus halitu oris sui seuum hunc et perniciosum hostem euertet  .] Facta namque resurrectione, et ad iudicium Christo ueniente, statim ignis sequetur, qui et mundum exuret, et peccatores deuorabit, et sic de igne in ignem transeuntes, nunquam postea tormentis carebunt; et diabolus, qui seducebat eos missus est simul cum ipsis in stagnum ignis ardentis, et sulphuris. Hic enim ignis, sicut Dominus ait, »paratus est diabolo et angelis eius ,« in quo et bestia, id est Antichristus, et pseudo-prophete,  qui eum sequuntur, cruciabantur die ac nocte in secula seculorum.

Et uidi ante thronum agnum candidum, et sedentem super eum, a cuius aspectu fugit terra, et celum, et locus non est inuentus eius. Et uidi mortuos magnos, et pusillos stantes in conspectu throni, et libri aperti sunt. Et alius liber apertus est, qui est uite, et iudicati sunt mortui ex his que scripta erant in libris, secundum opera ipsorum. Agnus iste candidus, nulla uitiorum macula uiriatus, ille est qui tollit peccata mundi. Qui ante thronum, et super eum sedet, quia omnium angelorum ordinibus maior est, et pre cunctis altius sedet, quasi uellet dicere: Agnum sedentem super thronum, Deum in homine significauit. A cuius conspectu fugit terra et celum, quia  eo ad iudicium ueniente, sicut ipse ait, et celum et terra transibit. Et locus pristinus, et assuetus non est inuentus in eis, omnibus uidelicet  in melius commutatis. Et uidi mortuos magnos et pusillos stantes in conspectu throni, quia sicut 361 Apostolus ait: »Omnes siue boni, siue mali, astabimus ante tribunal Dei .« Et libri aperti sunt, in quibus omnia, et ab omnibus, omniumque facta legentur. Hi autem sunt conscientia singulorum, inuicem, secundum Apostolum, accusantes aut etiam defendentes. Et alius liber apertus est qui est uite, in quo soli illi scripti sunt ad uitam predestinati, in quo soli sancti sua nomina legent et cognoscent. Et iudicati sunt mortui, ex his que erant in libris scripta; omnium enim, ut diximus, facta et dicta in eis scripta erant, et secundum opera sua unusquisque iudicatur.

Et dedit mare mortuos suos, qui in eo erant; et  mors et infernus dederunt mortuos suos, qui in ipsis erant, et iudicatum est de singulis, secundum opera ipsorum. Et infernus et mors missi sunt in stagnum ignis. Hec mors secunda est. Et qui non est inuentus in libro uite scriptus, missus est in stagnum ignis. Constat enim omnium corpora ubicunque fuerint, siue in terra, siue in mari, quod in iudicio resurgent  . Dabit ergo hoc mare magnum et spatiosum, omnis uidelicet mundi ambitus, mortuos, qui in eo sunt. Dabit et mors, id est diabolus mortis causa atque principium, et simul cum eo infernus, in quo peccatorum anime clause tenentur, mortuos suos, qui in ipsis sunt, ut inde animabus, hinc corporibus uenientibus, homo totus et integer ante iudicem presentetur, qui utique secundum  ipsorum opera singulos iudicabit. Tunc autem infernus et mors in stagnum ignis mittentur, quia neque mors neque diabolus princeps mortis nisi in inferno ulterius regnabit. »Regnauit enim mors ab Adam usque ad Moysen, etiam in eos, qui non peccauerunt in similitudinem preuaricationis Ade .« Hec mors secunda est, in qua sine ulla spe resurgendi, totus homo simul cum corpore et anima in tenebras precipitatur. Hac autem morte moriuntur, et in ignis stagnum submerguntur, quicunque in libro uite scripti non sunt, et qui in libro uite scripti inueniuntur, in gaudio et exsultatione simul cum Christo sine fine regnabunt.



CAPUT XXI.

Et uidi celum nouum et terram nouam  .  Quoniam uniuersalis ignis incendio, omni mundana corruptione exusta, ad primam pulchritudinem omnis redibit creatura, nimirum preter diabolum cum  membris suis, qui tunc omnium ultimam miseriam et deformitatem suscipiet: primum enim celum, et prima terra abiit. Illa scilicet omnia, que corrupta, et a pristina pulchritudine deformata fuerant. Et mare iam non est, quoniam omni amaritudine fugata, talis tunc erit qualis in principio creatus est mundus. Neque exinde maris huius amaritudines et mundi huius procellosas tempestates sancti Dei sustinebunt; uerum enim in gaudio et exsultatione simul cum Christo sine fine regnabunt.

Et ego Ioannes uidi ciuitatem sanctam Ierusalem nouam, descendentem de celo, a Deo paratam, sicut sponsam ornatam uiro suo. Ego, inquit, Ioannes uidi ciuitatem sanctam Ierusalem, nouam descendentem de celo. Non illam quidem, que prius a Chaldeis,  deinde a Romanis usque ad fundamenta destructa, sicut Dominus ait: »Non remanebit in ea lapis super lapidem ;« sed illam nouam, de qua Apostolus ait: »Illa autem Ierusalem, que sursum est, libera est, que est mater nostra .« Hec enim noua est, quia nouum hominem imitata, in nouitate uite studuit ambulare: que quidem secundum maiorem et potiorem partem in celo est; ibi enim angeli sunt, animeque sanctorum, ideo descendere dicitur. Talem ergo beatus Ioannes hanc ciuitatem descendere uidit  , qualis a Deo preparata, simul cum eo in iudicio descendet. Et ideo subinferens, ait: A Deo paratam, sicut sponsam ornatam uiro suo. Hec est enim illa, et illius sponsi nobilissimi nobilissima sponsa, cuius laudes in Canticis  canticorum, tam eleganter suauiterque resonant. De qua et beatus Ioannes euangelista ait: »Qui habet sponsam, sponsus est .« Et Apostolus: »Despondi enim uos uni uiro, uirginem castam exhibere Christo ;« et Psalmista: 362 »Astitit regina a dextris tuis in uestitu deaurato, circumdata uarietate .« Quales ergo eam ornatus habituram putamus  , que tanti uiri sponsa? Quos clientes, quales pedissequos secum ducet, que tanto talique regi est presentanda? O nuptie inenarrabiles! o diuitie inestimabiles! o delicie innumerabiles!  quando in  celesti thalamo, sponse sue, matri nostre fecundissime, semper tamen uirgini et incorrupte, sancte uidelicet Ecclesie, Christus Dominus noster amoris et dilectionis castis amplexibus coniungetur? O uere semperque beati, qui ad cenam nuptiarum agni uocati sunt! Ubi ipse Deus, ubi ipsa eterni luminis contemplatio, potus est et cibus, summaque refectio. Sequitur:

Et audiui uocem magnam de throno dicentem: Ecce tabernaculum Dei cum hominibus, et habitabit cum eis, et ipsi populus eius erunt, et ipse Deus cum eis erit eorum Deus. Decet enim, multumque conuenit ut in tali conuiuio tantisque nuptiis cantores sint atque cantatrices, qui et animos mulceant et fatigatos recreent, de preteritis consolentur, et de futuris letos faciant auditores. Altisone canunt, magnas  uoces depromunt, quales de throno Dei exire consueuerunt  . Non enim ipsi sunt qui loquuntur, sed Spiritus sanctus, qui loquitur et cantat in eis. Sed iam nunc Dei cantores, et ut ita dixerim ioculatores, quid uel qualiter cantant, audiamus. Ecce, inquit, tabernaculum Dei cum hominibus, et habitabit cum eis, Dei domus, Dei tabernaculum, Dei secretarium, Dei omnipotentis habitatio, que prius cum angelis erat, nunc cum hominibus est: amodo cum eis Deus habitabit, amodo inter eos, et cum eis regnabit, et ipsi populus eius erunt, ei seruient, eique subiicientur: nulli tributa soluent, nulli uectigalia dabunt, sed solius Dei populus erunt, et ipse Deus cum eis, et in eis habitans, ipse, inquam, et non alius erit eorum Deus. Sequitur.

 Et absterget Deus omnem lacrymam ab oculis eorum, et mors ultra non erit, neque luctus, neque clamor erit ultra, quia prima abierunt. Et absterget Deus, inquiunt illi qui cantant, omnem lacrymam ab oculis eorum, quatenus nulla in eis tristitie uestigia appareant  . Et mors ultra non erit, quia simul cum principe suo diabolo, in tenebris submersa, ad eos quidem aspirare nec poterit, nec audebit, in quibus nichil erit, quod uel corrumpi uel mori possit. Neque tuctus, ut quid enim lugeant, qui bonis omnibus semper abundantes  , immortales et impassibiles effecti  , eterna cum angelis beatitudine  perfruentur. Neque clamor, id est inimicorum perturbatio, incursus et inuasio. Neque dolor erit ultra. Ubi enim dolor, ibi corruptio; non ergo dolebunt, qui incorruptibiles erunt. Unde hoc? quoniam prima abierunt, illa uidelicet que tribulatione et angustia, languore et tristitia, clamoribus et rapina, doloribus et infirmitate, erumna et lacrymis plena erant. Huc usque cantores.

Et dixit qui sedebat in throno: Ecce noua facio omnia. Et dixit mihi: Scribe, quia uerba hec fidelissima sunt, et uera; et dixit mihi: Factum est. Ego sum alpha et omega, primus et nouissimus, initium et finis. Ego sitienti dabo de fonte aque uiue gratis. Finita namque superiori locutione, iam non sedes Dei, sed Deus ipse per se loquitur, dicens: Ecce noua  facio omnia. Magna ergo fides sanctorum uerbis est adhibenda, de his que ipsi dicunt, nullatenus est dubitandum. Dicunt ipsi, quia prima abierunt; dicit Christus: Ecce noua facio omnia. uides ergo, quoniam que illi dicunt, Christus confirmat. Insuper et scribere precipit, ueraque et fide plena omnia illa uerba esse testatur, ut tanto hec firmius credant, quanto eius promissiones, non solum uerbis, uerum etiam scriptis chartisque firmantur. Sequitur: Et dixit mihi: Factum est. Quid est enim quod factum esse dicit? Hoc fortasse, quod scribere precipit. »Spiritus enim omnia scrutatur ;« unde et nostrum intellectum multo melius quam nos ipsi cognoscit. Possumus autem et in eo quod dicitur: factum est, omnia, que a prophetis prenuntiata  fuerant, iam finem accepisse, et completa esse intelligere  . Unde et subditur: Ego sum alpha et omega, primus et nouissimus, initium 363 et finis, a me prodierunt, et ad me cuncta redeunt: diuisi, quando uolui; nunc colligo quia uolo; et que usque modo currere permisi, nunc stare, cursumque finire precipio. Sed audiant hoc qui me dilexerunt, qui mundum oderunt, qui ad me sitibundi uenerunt, et cum Propheta dixerunt: »Sitiuit anima mea ad Deum uiuum, quando ueniam,  et apparebo ante faciem Dei .«--- Ego sitiendi dabo de fonte aque uite, gratis. Hoc est enim quod eos audire uolebam. Sed quis est fons iste aque uite? Ille utique de quo Psalmista ait: »Inebriabuntur ab ubertate domus tue, torrente uoluptatis tue potabis eos .« Quoniam ipse est fons uite, de hoc enim qui biberit, non sitiet ultra, et quod maius est non morietur in eteruum; per quod Dei contemplationem intelligimus, quam qui haurire poterit, omni dulcedine, omnique suauitate perfruetur. Hec autem aqua gratis datur, hec sola Dei bonitate adipiscitur, quia nullum pretium est quo emi possit.

Qui uicerit, possidebit hec, et ero illi Deus, et ipse erit mihi filius. Timidis autem et incredulis, et  exsecratis, et homicidis, et fornicatoribus, et ueneficis, et idololatris, et omnibus mendacibus, pars illorum erit in stagno ardenti, igne, et sulphure, que est mors secunda. Qui, inquit, diaboli stimulos, carnis tentationes, tyrannorum persecutiones, mundi illecebras, falsasque hereticorum persuasiones uicerit, possidebit hec que superius dicta sunt. Et ero illis Deus, et ipse erit mihi filius: cuius enim, nisi filiorum, hereditates esse debent et possessiones? Timidis autem, qui Deum pre timore negant, quique caritatem non habent; siquidem »perfecta caritas foras mittit timorem ;« et incredulis qui sanctorum uerbis credere nolunt; et exsecratis qui Ecclesie sacramenta non receperunt, et homicidis, et fornicatoribus, et omnibus mendacibus  qui serio mentientes, semper ut alios decipiant, elaborant, his, inquam, omnibus, si in malo perseuerauerint et penitentiam non egerint, pars illorum erit in stagno, ubi ignis ardet et sulphur. Que utique est mors secunda, que quoniam in anima fit, et in carne iam resuscitata, ideo nunquam finem habebit. Cogimur autem inequales efficere libros, quoniam uisiones permiscere nolumus, et continuationem interrumpere timemus.



LIBER SEPTIMUS


 Et uenit unus de septem angelis, habentibus phialas plenas septem plagis nouissimis, et locutus est mecum dicens: ueni, ostendam tibi sponsam uxorem Agni, et sustulit me in spiritu in montem magnum, et altum, et ostendit mihi ciuitatem sanctam Ierusalem descendentem de celo, a Deo habentem claritatem Dei, et lumen eius simile lapidi pretioso tanquam lapidi iaspidis, sicut crystallum. De his septem angelis multa superius locuti sumus. Hi enim sunt septem Ecclesie doctores, a quibus omnium Scripturarum sacramenta panduntur, et si reuera angeli intelligi possint; siquidem angelorum ministerio Scripture ipse composite sunt, sicut de ipsa Mosaica lege dicitur  quod sit »ordinata per angelos in manu mediatoris .« Sciendum autem quod beatus Ioannes totius Ecclesie personam tenet, ideoque quod Ecclesie reuelatur, sibi dicit esse ostensum. ueni, inquit, sequere me, eleuare in spiritu, et ostendam tibi quod carneis oculis uideri non potest, sponsam uidelicet, uxorem agni: sponsam quidem, ante nuptias, uxorem uero post nuptias uocare solemus: hic utrumque ponit et uxorem et sponsam; quasi iam dies aduenerit, in quo nuptie sunt celebrande. Et sustulit me in spiritu in montem magnum et altum, per quem ecstasim et mentis excessum intelligimus, in quem nullis aliis quam spiritualibus  pedibus ascendere possumus. Et ostendit mihi ciuitatem sanctam Ierusalem  , id est omnium sanctorum Ecclesiam, et cunctorum fidelium multitudinem. Descendentem de celo a Deo, inde enim descendere uidetur, ubi semper et per mentis contemplationem; habentem claritatem Dei: »Fulgebunt enim iusti, sicut sol in regno Dei .« Unde alibi beatus Ioannes ait: »Scimus enim quoniam, cum apparuerit, 364 similes ei erimus, quia uidebimus eum, sicuti est .« Lumen eius  simile lapidi pretioso, tanquam lapidi iaspidis, claro uidelicet, sicut est crystallus. Iaspis enim serenus et uiridis est; crystallus autem tante claritatis, ut nichil in ea latere uel abscondi possit: uiuit autem quod serenum et uiride est;  sicut econtra uita caret, quod siccum est. Merito ergo illa beatissima ciuitas iaspidi similis est, que eternum uiuit et immortalis est. Que bene crystallo comparatur, quia nichil hypocrisis et dissimulationis habens, talis est interius qualis exterius apparet.

Et habebat murum magnum et altum, habens portas duodecim, et in portis angelos duodecim, et nomina scripta, que sunt nomina duodecim tribuum filiorum Isrel. Quid enim per murum magnum et altum, nisi fidem catholicam, et angelorum presidia intelligimus? Quibus Dei ciuitas munita, omnium inimicorum machinamenta destruit. Duodecim uero porte duodecim apostoli sunt, quibus regni celorum claues et ligandi atque soluendi potestatem Dominus  tribuit. Per has enim omnium fidelium multitudo celeste palatium ingreditur, quia eorum doctrina ingrediendi aditus et uia monstratur. Habet autem unaqueque porta angelos duodecim, quia sibi inuicem caritatis et dilectionis uinculo coniuncte et unite sunt, ut hoc sint omnes quod una, hoc sit una quod omnes; si una clauditur, nulla aperitur; uniuscniusque doctrina, quasi duodecim angelis, ita duodecim apostolorum testimonio roboratur. Quod autem nomina duodecim tribuum filiorum Isrel in porta scripta referuntur, hoc significare uidetur, quod eadem sit utriusque Testamenti doctrina: ubi enim duodecim filiorum Iacob et duodecim discipulorum Christi simul nomina scripta leguntur, quid aliud quam utriusque Testamenti fides et doctrina  una esse monstratur?

Ab oriente porte tres, ab aquilone porte tres, ab austro porte tres, ab occasu porte tres, et murus ciuitatis habens fundamenta duodecim, et in ipsis duodecim nomina apostolorum et agni. In trinitate diuiduntur porte, ut undecunque uenientes in ipso numero statim recognoscant quid profiteri debeant, et qua fide saluari possint. Ad quatuor autem mundi  climata porte respiciunt, quia non Iudeorum Deus tantum; sed, sicut ipse Dominus ait, omnes ad se uenientes non eiiciet foras. Ab oriente tamen illi uenire intelligi possunt, qui in ipsa primeua etate ad fidem conuersi in Christi Ecclesia Domino militant; qui uero ab adolescentia conuertuntur, per portas aquilonis ingrediuntur: maxime enim in hac etate diabolus hominem decipit, quoniam plus ceteris hec etas uanitati subdita est, de qua ipse loquitur, dicens: »Ponam sedem meam ad aquilonem .« Unde et sapientissimus Salomon sibi difficile esse dicit uiam hominis cognoscere in adolescentia sua. Nescitur enim, an ad bonum quandoque conuertatur, qui sic omni uanitati studere et operam dare uidetur. Illi autem per australes portas  intrant, qui in iuuentute conuersi, zelo fidei et caritatis amore succenduntur; hec enim etas firmior est in qua rex noster de hoste triumphauit. At uero illis ab occasu porte patent, qui in senectute penitere et Christo seruire incipiunt; siquidem ab ipsis quoque philosophis occasus uite, senectus definitur. uenerunt autem illi ab Oriente, qui a prima mundi etate usque ad Babyloniorum tempora crediderunt. A tempore uero Nabuchodonosor usque ad Christum omnes fideles per portas aquilonis Dei ciuitatem ingressi sunt. Lege historias, et quantas in hoc spatio temporis calamitates sancti uiri sustinuerint, reperire poteris. A Christi uero tempore, de quo dicitur: »Deus ab austro ueniet ,« usque ad Antichristum, australes porte aperte  sunt. Inde autem usque ad finem, occasus porte aperientur, per quas quidem non modica multitudo Dei ciuitatem ingredietur. Possumus autem ex hoc dicere, quod orientis et austri porte in prosperis; aquilonis uero et occasus in aduersis aperiantur. Quid uero duodecim fundamenta ipsius ciuitatis muri significent, ipse statim exponit, cum subiungit: Et in ipsis duodecim apostolorum nomina et agni, unde Apostolus eam dicit esse fundatam: »Super fundamentum apostolorum et prophetarum, et in ipso summo angulari lapide Christo Iesu «

Et qui loquebatur mecum habebat mensuram arundinem auream ut metiretur ciuitatem et portas eius, et murum, et ciuitas in quadro posita est, et longitudo  eius tanta est quanta et latitudo. Quid enim per mensuram nisi doctorum uerba et predicationem intelligimus. Hac enim mensura utebatur Apostolus, quando rogabat Dominum, dicens: »Ut possitis comprehendere cum omnibus sanctis, que sit longitudo, latitudo, sublimitas, et profundum ;« que quia arundo facile mouetur, ideo arundinea esse dicitur, semper euim uerba in motu sunt.  At uero quia magna sapientie et scientie luce sanctorum uerba refulgent, idcirco aurea esse memoratur. Hac autem mensura Dei ciuitatem, et portas eius, et murum doctores metiuntur. Sed cuius 365 mensure eam esse putamus, nisi ab ortu solis et occasu, ab aquilone et mari? Hanc enim ipse Dominus eius designabat, dicens: »Ite in uniuersum mundum, predicate euangelium omni creature .« Sic Psalmista ait: »In omnem terram exiuit sonus eorum, et in fines orbis terre uerba eorum .« Hec est enim mensura ciuitatis. Metiamur et portas eius, si possumus, atque in una uideamus quante magnitudinis sint relique. Magua porta beatus Paulus, qui iam ab Ierusalem usque Illyricum predicauerat, cum se in  Hispaniam adhuc proficisci uelle dicebat, cuius porte inferior pars terram tangit, cum dicit: »uiri, diligite uxores uestras .« Iterumque: »uir uxori debitum reddat, similiter et uxor uiro .« Superius uero, quo usque extendatur, ipse demonstrat, cum ait: »Scio hominem in Christo ante annos quatuordecim siue in corpore, siue extra corpus nescio, Deus scit, raptum huiusmodi usque ad tertium celum ;« et ideo quidem tot millia hominum per hanc portam ingressi sunt, et assidue ingrediuntur, quoniam sicut ipse ait, cunctorum infirmitatibus condescendens, omnibus omnia factus est. Sed quoniam murus fidem significat, qua quidem defendimur et munimur, quanta est fides, tantus esse et murus intelligitur.  [Unusquisque enim cum Dei adiutorio fide sua defenditur, et ubi non est fides, nulla est defensio. Unde, et ipse Dominus ait: Si habueritis fidem sicut granum sinapis, montes transferre poteritis ; unde beato Petro dicitur: »Modice fidei, quare dubitasti?  .]« Sequitur:

Et ciuitas in quadro posita est. [Quod enim quadrum est: quomodocunque uoluatur, firmum et stabile est. Insuper quia quatuor sunt Euangelia, ex quibus et super que quasi super firmam petram fundata, nusquam Ecclesia cadere potest, non immerito in quadro posita ese dicitur. Et talis quidem est Ecclesie quadratura, ut unusquisque angulus tres apostolos habeat et unum euangelistam. Quocirca  tam sapienter dimensa et partita est, ut quanta est longitudo, tanta sit et latitudo. Denique tantum sperat quantum diligit, et e conuerso tantum diligit, quantum sperat, ut per longitudinem spem, per latitudinem uero caritatem intelligamus. Est enim spes longa exspectatio futurorum; de caritate uero dicitur latum mandatum tuum nimis  .]

Et mensus est ciuitatem de arundine aurea per stadia duodecim millia, longitudo et latitudo, et altitudo equalia sunt, et mensus est murum eius centum quadraginta quatuor cubitorum, mensura hominis, que est angeli. Nam quia apostoli duodecim sunt, ideo et ciuitas duodecim millia stadiorum esse refertur,  unde unamquamque partem mille stadia continere manifestum est. Est enim finitum pro infinito. Millenarius namque numerus, ut iam sepe diximus, aliquando omnia, aliquando plura significat, plura autem in hoc loco. Et illud, quod post mille annos soluetur Satanas. Omnia autem, sicut de sanctis dicitur, quia regnabunt cum Christo mille annis; quod nichil est aliud quam omnibus annis. Per stadia ergo duodecim millia, omnia mundi stadia intelliguntur. Quod autem longitudinem et latitudinem et altitudinem eius equalia dicit, celi ambitum, iuxta litteram, monstrare uidetur; quem quidem, sicut et cetera, in pondere et numero factum esse non dubium est. Allegorice autem de longitudine, et latitudine eius superius diximus, in quibus  spem et caritatem significauimus. Restat ergo ut de altitudine dicamus, per quam fidem intelligimus, que usque ad thronum Dei se extollens, eum in Trinitate uidet, et credit, et ueneratur. Ecclesie uero longitudo, et latitudo, et altitudo equalia sunt, quia, quantum speramus, tantum amamus et credimus; et quantum amamus, tantum credimus et speramus; et quantum credimus, tantum speramus et amamus: qui enim unam harum uirtutum habet, omnes habet; et qui una caret, nullam habet. Sequitur: Et mensus est murum ciuitatis centum quadraginta quatuor millia cubitorum mensura hominis, que est angeli. Centenarius enim numerus, qui perfectus et integer est, et ex operibus perfectis constans, denis decadibus constituitur; uirginum enim et perfectorum  ordinem signat; quadragenarius penitentes demonstrat; quaternarius omnium fidelium multitudinem, qui per quatuor euangelistas doctrinam receperunt. Ergo quia preter hos nullum alium numerus iste in se concludit, huius esse mensure non immerito dicitur. Quod autem subditur, Mensura hominis que est angeli, sic est intelligendum, ut una eademque hominis angelique mensura sit, ut tot uidelicet infra celestis Ierusalem muros ex hominibus colligantur, quot malis cadentibus, boni angeli remanserunt; sed illico posuit terminos gentium, secundum numerum angelorum Dei, et est singulare pro plurali.

Et erat structura muri eius ex lapide iaspide, ipsa uero ciuitas de auro mundo, simile uitro mundo, fundamenta  muri ciuitatis omni lapide pretioso ornata. Iaspsis enim, quia, ut iam sepe diximus, uiridis est, et quadam ui naturali memoriam 366 fugare perhibetur, fidem designat, que semper uiridis et immarcescibilis est, et sicut in Euangelio Dominus ait, montes et demonia transfert et fugat. Est ergo structura, et compositio muri ciuitatis ex lapide iaspide, quia omnis eius defensio et fortitudo, fides est, que eam semper et uiuere et uincere facit: scilicet quod scriptum est, quia »iustus ex fide uiuit .« At uero ipsa ciuitas est de auro munda, quod simile est uitro mundo, quia ipsius  ciuitatis domus, turres et palatia ex illo metallo composita sunt, quod ceteris omnibus carius et dignius est, per quod sapientiam intelligimus, de qua dicitur: »Sapientia edificauit sibi domum .« Sed quam domum, nisi hanc nobilissimam ciuitatem? Nusquam ergo in ea tenebre, nusquam cecitatis ignorantieque caligo, ubique aurum fulget, ubique sapientie luce cuncta resplendent, et se uicissim omnes contemplantes, nichil est in alicuius conscientia, quod ab omnibus non uideatur. Unde et uitro mundo hoc aurum simile dicitur, aurum enim et si fulgeat, non tamen uidetur quod intra se habet; in uitro autem, si mundum est, nichil est interius quod exterius non appareat. Merito igitur illius ciuitatis aurum mundo  uitro simile perhibetur, siquidem omnia ibi clara et manifesta erunt, et nichil ibi obscurum et tenebrosum, nichil quod insipientium oculos offendere possit. Fundamenta muri ciuitatis omni lapide pretioso ornata, fundamenta quidem, ut iam diximus, apostoli sunt super quorum fidem totius ciuitatis omnis machina composita est. Sed quid lapides pretiosi, quibus fundamenta ornantur? si enim pretiosis lapidibus fundamenta ornantur, aliud fundamenta, aliud lapides ipsi pretiosi esse uidentur. Dicamus ergo apostolos esse fundamenta; lapides uero, quibus ornantur, uirtutes et mores honestos. Cur autem, et ipsi lapides fundamenta uocentur, in sequentibus declarabitur.

Fundamentum primum, iaspis; secundum, sapphirus;  tertium, chalcedonius; quartum, smaragdum; quintum, sardonix; sextum, sardius; septimum, chrysolitus; octauum, beryllus; nonum, topazius; decimum, chrysoptasus; undecimum, hyacinthus; duodecimum, amethystus. Quod enim ait, fundamentum primum iaspis, sic resoluitur ac si diceret: Primum fundamenti ornamentum est iaspis; et merito quidem hoc ornamentum prius ponitur, quo, ut superius dictum est, fides significatur, sine qua impossibile est placere Deo: »Sancti enim per fidem uicerunt regna ;« hec ad Ecclesiam uenientibus prima occurrit, per hanc in predictam ciuitatem, de qua adhuc quidem loquimur, intratur, quam qui non attulerit, in eam intrare non poterit; et nullo  quidem lapide magis, quam hoc Dei ciuitatis ornantur fundamenta.

Secundum uero ornamentum fundamenti est sapphirus, cuius color sereno celo similis est. Hoc ergo pretioso lapide apostoli ornati et decorati terram despiciunt; celestia concupiscunt: cupiunt dissolui, et esse cum Christo. Et quia in celestibus regnis sanctorum habitatio est, non terrena lucra, sed sapphiros, quibus ornantur, considerantes, illuc ascendere, cuius in sapphiro colorem contemplantur, totis uiribus anhelant.

Tertium autem fundamenti ornamentum est chalcedonius, qui ignis effigiem subpallidam quodammodo habens, in nubilo et in obscuro fulgoris flammas  emittit, palam autem et sub dio parum quid ignei luminis dare uidetur. Hoc autem lapide sancti apostoli et doctores, Ecclesie uidelicet fundamenta, ornati, et si apud Deum magni sint meriti, multumque refulgeant, inter homines tamen ignobiles, uiles, humiles et despectibiles sese ostendunt. Quo quidem lapide ipse Saluator noster ornatus erat, quando in secreto, tribus tantum discipulis testibus, plus sole in claritate refulgens, nolens hoc in manifesto lucere, prohibuit, dicens: »Nemini dixeritis uisionem, donec Filius hominis a mortuis resurgat .«

Quartum uero fundamenti ornamentum est smaragdus, qui iaspide quidem uiridior, herbarum quoque uiriditatem sua uiriditate superare uidetur. Significat  autem sanctorum uitam, que quidem post carnis resurrectionem semper uiridis erit, quod nichil in eis erit quod siccari uel mori possit. Quamuis ergo iaspide ornati sancti, per fidei meritum uiriditatem et immortalitatem adepti sunt, attamen secundum incrementa uirtutum, etiam smaragdis decorantur, ut quanto uiridiores apparuerint, tanto immarcescibilis immortalisque uite digniores esse credantur. Merito igitur iaspidi smaragdus et uiriditas additur uiriditati, quia post hanc beatam uitam animarum, sequitur resuscitatorum etiam uita corporum beatorum, ut duplici uiriditate letantes, et anima simul et corpore sancti Dei sine fine uiuant.

Quintum autem in fundamentis ornamentum ponitur  sardonix, cuius color igneus et rubeus est, et quasi granum malorum granatorum clarissime rutilat, per quem caritas intelligitur, que dilectionis igne succensa, gratum cunctis se inspicientibus fulgorem prestat. Quis enim in ea non delectetur, sine qua cetere uirtutes, ipsumque martyrium nichil est, cuius flamma tanta est, ut ipsius inferni flammas exstinguere ualeat. Unde Salomon ait: »Quia fortis est ut mors dilectio, dura sicut infernus emulatio, 367 lampades eius, lampades ignis, atque flammarum .« De quo igne Dominus ait: »Ignem ueni mittere in terram, et quid uolo, nisi ut ardeat,?«  Hoc lapide quoque pretioso ipse ornatus erat, cum diceret: »Maiorem  hac dilectionem nemo habet, quam ut animam suam ponat quis pro amicis suis ,« cuius quidem laudibus omnes Scripture plene sunt.

Sextum uero fundamenti ornamentum est sardius, qui quod sanguinis colorem habet, apertissime martyrium significat, quo lapide Saluatoris nostri uestimenta ornata erant, quando, eo celos ascendente, lapidis huius colorem angeli admirati dixerunt: »Quis est iste, qui uenit de Edom, tinctis uestibus de Bosra?«  Huius nimirum lapidis colore  omnium martyrum chorus letatur et gloriatur.

Septimum autem in fundamenti ornamentis chrysolitus possidet locum qui quia aureum habet colorem,  ab auro suscepit et nomen. Sed quoniam in diuina pagina aurum, plerumque pro sapientia ponitur, secundum illud: »Desiderabilis thesaurus requiescit in ore sapientis ;« ideo per hunc lapidem sapientiam intelligimus, qua qui ornatus non fuerit, nescio qua ratione, Ecclesie fundamentum uel esse, uel dici possit. Hoc autem lapide discipulos suos Christus ornabat, cum diceret: »Ego enim dabo uobis os, et sapientiam, cui non poterunt contradicere omnes aduersarii uestri .«

Octauus autem est beryllus, cuius color similis est aque coloris a sole repercusse, per quem sinceram intelligentiam, et sanam doctrinam Scripturarum intelligimus, que nisi a sole iustitie illuminata  fuerit, facile erroris deformitate tenebrescit. Sole igitur in aquis relucente, berylli color efficitur, quia Christo Domino nostro Scripturarum aquas illustrante, sanus et sincerus formatur intellectus. Si igitur solis huius fulgorem super has aquas heretici spectarent, tam fetidam ceteris et coloris, et saporis doctrinam non propinarent. Quia ergo fundamentum huius lapidis colorem non habet, ei superedificari summopere cauendum est.

Nonus uero topazius ad fundamentum decorandum succedit, qui tam rarus est, ut ipsi quoque reges admodum pauci difficile eum habere potuissent, unde et ceteris carior esse perhibetur. Quod et Psalmista demonstrat, dicens: »Ideo dilexi mandata tua super aurum et topazion .« Fertur autem  quod omnium lapidum in se colores habeat, duos tamen, auri et celi principaliter possidet, per quem, eos quidem figurari putamus, qui non solum sapientia et castitate, uerum etiam ceteris omnibus uirtutibus rutilare uidentur, quales utrumque Ioannem Baptistam, et euangelistam fuisse facile crediderim; hoc autem tempore an tales topazii reperiri ualeant, dubitari potest.

Decimus autem est chrysoprasus, qui auri simul et flamme colorem imitatur, precipueque in tenebris sui luminis iubar diffundit, quod nullos alios magis decorat et ornat, quam eos, qui et sapientia fulgent, et caritate feruent, et inter huius mundi peccatores, doctrine, pariterque bone opinionis, quasi in tenebris lucem circumquaque diffundentes, non ad  fauorem uulgi, sed ad edificationem salutis, et fidei uerba depromunt.

Undecimus uero in fundamenti pulchritudine hyacinthus ponitur: hic autem serenissimi celi habet colorem, qui etiam secundum tempora mutari perhibetur. Significat autem sanctorum uirorum discretionem, qui, quamuis mente et contemplatione quadam ad celum et ad thronum Dei oculos habeant, mutantur tamen pro tempore et rigorem iustitie flectentes, minora mala consentiunt ne maiora et grauiora inde generentur. Quo lapide ornatus apostolus Paulus, quamuis circumcisionem destruere  niteretur, Timotheum tamen pro tempore circumcidi precepit.

Duodecimus est amethystus, qui uiolarum colorem imitatur; ideoque uirginum Christi, puerorum et puellarum choros significat, quo lapide ornati apostoli et suauiter redolent, et uirginitatis amatores post se trahunt. Nam et in hoc quod parum quid clari ruboris habere uidetur, earumdem uirginum pudicam uerecundiam demonstrat. His igitur, ceterisque lapidibus Dei ciuitatis fundamenta adornata, ceterisque uirtutibus decorata, quam clare suauiterque resplendeant, quid attinet dicere? »Fulgebunt enim sancti sicut sol in regno Dei .« »Unde et Apostolus: Cum enim Christus apparuerit uita uestra, tunc et nos apparebimus  cum ipso in gloria .« Et beatus Ioannes: »Scimus enim, quia cum apparuerit, similes ei erimus, quia uidebimus eum sicuti est .« Et hec quidem de lapidibus dicta sufficiant.

Et duodecim porte, duodecim margarite sunt per singulas, et singule porte erant ex singulis margaritis. Si enim porte apostoli sunt, et porte ex margaritis facte sunt, utique et ipsi apostoli margarite sunt. Sed quare apostoli margarite? Nisi quia clari et candidi, et super niuem dealbati in albis sequuntur Agnum quocunque ierit? In ipsis ergo portis facile cognoscere est, quales et illi esse debeant, qui per portas ingrediuntur; 368 ut enim in sequentibus dicitur: »Non intrabit per has aliquis  coinquinatus, et immundus .« Oportet ergo, ut portarum colorem preferat, qui per has portas ingredi desiderat.

Et platee ciuitatis aurum mundum tanquam uitrum perlucidum. Aurum namque, ut iam sepe diximus, sapientis est; ubique ergo in plateis est aurum, quia nemo ibi fabulis uacat, nemo ibi otiosa et uana uerba profert; sed sicut scriptum est: »Sapientia clamitat in plateis .« Hec autem sapientia non qualiscunque erit; imo perfecta et integra; unde et uitro ualde lucido assimilatur; de qua sapientia Apostolus ait: »uidemus nunc per speculum in enigmate, tunc autem facie ad faciem: nunc cognosco ex parte, tunc autem cognoscam, sicut et  cognitus sum .« Cum ergo omnes omnia sciant, et Deus erit omnia in omnibus, tunc omnes ciuitatis illius platee plusquam auro et sapientia fulgebunt.

Et templum non uidi in ea; Dominus enim omnipotens templum illius est, et Agnus. Et ciuitas non eget sole, neque luna, ut luceant in ea; nam claritas Dei illuminauit eam, et lucerna eius est Agnus. Nullum ibi templum manufactum uidetur, ubi non est necesse, ut ad uerbum audiendum infra arcta templi populus colligatur; nam et rex, et doctor illius ciuitatis talis tantusque est, ut nullo templo includi  atque comprehendi ualeat; Dominus enim  Deus omnipotens, Pater, et Filius, et Spiritus sanctus templum illius est, et Agnus pro hominibus immolatus qui tollit peccata mundi. Ad hoc templum fit concursus populorum, ad hoc omnes spectant, huius pulchritudinem admirantur, huius odore reficiuntur. Non eget autem ciuitas illa, neque hoc sole quo nunc illuminamur, neque hac luna quam nunc crescere minuique uidemus. Nam claritas Dei illuminat eam, et lucerna eius est Agnus, ille utique qui ait: »Ego sum lux mundi .« Nullo ergo indiget, quia tanta talique luce illustratur.

Et ambulabunt gentes per lumen eius, et reges terre afferent gloriam suam, et honorem in illam. Et porte eius non claudentur per diem, nox enim non erit illic. Et afferent gloriam, et honorem gentium in  illam. Nec intrabit in eam aliquis coinquinatus faciens abominationem, et mendacium, nisi qui scripti sunt in libro uite, et agni. Omnes enim gentes apostolorum doctrina illuminate sunt, et de tenebris erroris ad uiam ueritatis adducte, per quam uiam incedere debeant, non ignorant. Reges autem terre, episcopi uidelicet et doctores, gloriam et honorem suum afferent in illam, quoniam eos, quos doctrina et exemplis conuerterunt, et a mortis periculo liberauerunt, secum ducentes, gloriam et honorem pro eis suscipient. Et porte eius non clauduntur per diem; »quia melior est dies una in atriis tuis super millia .« Quod si per diem non claudentur, nunquam utique claudentur. Nox enim et tenebre non erunt illic. Si ergo pro solo timore  porte clauduntur, ut quid ibi porte claudentur, ubi nullus timor  , nulleque insidie esse possunt? Unde et Dominus ait: »Thesaurizate uobis thesauros in celo, ubi fures non effodiunt, neque furantur .« Illuc autem omnem gloriam et honorem gentium ferent, quia quidquid ubique gentium gloria et honore dignum reperitur, in illam ciuitatem ab angelis deportabitur, quod quidem in Aegypti exspoliatione significatum est. Nec intrabit in eam aliquis coinquinatus, quoniam quicunque in eam intrat, aut baptismate, aut martyrio, aut penitentia, aut igne purgatorio, prius a cunctis sordibus mundari oportet. Faciens abominationem, id est peccata, que Deus abominatur; et mendacium, quia  »os quod mentitur occidit animam .« Omnis namque corruptela mendacium dici potest, quod non pertinet ad ueritatem nature, quam corrumpit; unde et denarios, quamuis non mentiantur, quia tamen alio metallo corrupti sunt, falsos uocamus. Soli ergo illi in hanc ciuitatem intrabunt, qui ab origine mundi scripti sunt in libro uite et Agni: unus enim, idemque et uita uocatur, et Agnus, qui de se ipso loquitur dicens: »Ego sum uia, ueritas, et uita .«




CAPUT XXII.

Et ostendit mihi flumen aque uite splendidum  tanquam crystallum procedens de sede Dei et Agni. Flumen enim aque uite, utriusque Testamenti scientia intelligitur; hec enim aqua dat uitam, et quasi optimum antidotum, antiqui serpentis uenenum expellit; que quidem tanquam crystallum splendidum nulla heresis nigredine  uel corruptione fuscatur. Procedit autem hec aqua de fide Dei et Agni, quoniam Christi ore, eiusque discipulorum euangelica doctrina profertur. [Namque non solum apostoli et doctores, uerum et ipse Christus secundum humanitatem sedes Dei est. Hanc 369 autem Saluator noster fundebat, quando, sicut scriptum est in die magne festiuitatis clamabat, dicens: »Si quis sitit, ueniat et bibat, et de uentre eius fluent aque uiue .« Hanc autem  et mulieri Samaritane promittebat, cum diceret: »Si scires donum Dei, et quis est qui dicit tibi, Da mihi bibere, tu forsitan petiisses ab eo, et daret tibi aquam uiuam ;« de qua et apostolus ait: »Sapientiam loquimur inter perfectos  ].« Et Psalmista: »Fluminis impetus letificat ciuitatem Dei ,« et multa alia, que bene non solum hic in Ecclesia, uerum etiam in celesti Ierusalem conspiciuntur: »Omne enim datum optimum, et omne donum perfectum desursum est descendens a Patre luminum .«

In medio platee eius, et ex utraque parte fluminis lignum uite, afferens fructus duodecim, per menses singulos reddens fructum suum, et folia ligni ad sanitatem gentium. Hoc est autem illud lignum, quod  secus decursus aquarum plantatum est, fructumque suum reddit in tempore suo. De quo sub specie sapientie Salomon loquitur dicens: »Lignum uite est his qui apprehenderint eam, et qui tenuerit eam beatus .« Unde et ipse Dominus: »Si in uiridi, inquit, ligno hoc faciunt, quid in arido fiet?«  De hoc autem ligno qui manducauerit, mortem non gustabit in eternum. Hoc autem lignum in medio platee, ubi concursus fit populorum, ubi sapientes philosophantur, ubi ad nouum aliquid audiendum omnes conueniunt. Et ex utraque parte fluminis plantatum, fructus duodecim affert: nam quia utrumque in se continet Testamentum, ideo ex utraque parte fluminum stare uidetur. Omnia namque paradisi flumina de hoc ligno  exeunt, omnis hinc sapientie fons scientieque procedit. »Omnis enim sapientia a Deo est, et cum eo fuit semper, et est ante euum .« Hoc autem lignum attulit duodecim nobilissimos fructus, quibus totus satiatus est mundus  : »Celum enim, et terra transibit, ut ipse ait, uerba autem mea non transibunt .« Hec etiam folia gentibus dant salutem; quia sicut in Euangelio scriptum est: »Si quis sermonem eius seruauerit, mortem non uidebit in eternum .«

Et omne maledictum non erit amplius, et sedes Dei, et agni in illa erit, et serui eius seruient illi, et uidebunt  factem eius, et nomen eius in frontibus eorum, et nox ultra non erit, et non egebunt lumine lucerne, neque lumine solis, quia Dominus Deus illuminabit, et regnabit in secula seculorum. Non solum, inquit, persecutiones sed et maledictiones cessabunt; non solum non erit qui occidat, sed nec apparebit usquam qui maledicat: insuper et maledicti supra non erunt, quia semper in igne erunt, et melius quidem eis erat non esse quam sic infeliciter esse. Sedes autem Dei et Agni in illa erit, de quibus uidelicet per Apostolum dicitur: »Nescitis quod templum Dei estis, et Spiritus sanctus habitat in uobis?«  Quamuis enim quidam angeli specialiter throni dicantur, omnis tamen glorificata creatura, sedes Dei dici potest. Et tunc quidem serui  eius seruient illi, quando nichil erit, quod eos impedire ualeat: illud seruitium acceptabile erit, quod nullam interruptionem habebit. Et uidebunt faciem eius, de qua Psalmista desiderio plenus dicebat: »Ostende, Domine, faciem tuam, et salui erimus .« Et alibi: »Querite Dominum, et confirmamini, querite faciem eius semper .« Et nomen eius in frontibus eorum, non enim occultatur quod in fronte portatur: merito ergo eius nomen in fronte habere dicuntur, quem nunquam pro suppliciis et iniuriis confiteri timuerunt. Unde et ipse Dominus ait: »Qui me confessus fuerit coram hominibus, confitebor et ego eum coram Patre meo qui in celis est .« Igitur ad triumphi et uictorie gloriam, et ostensionem  semper illud nomen in fronte habebunt, quod quia nominabant, multa mala sustinuerunt. Et nox et tenebre, tribulatio et persecutio ultra non erit, et non egebit lumine lucerne, neque lumine solis. Quare hoc? Quia Dominus Deus illuminabit illos, ipse eorum sol, ipse eorum lumen, ipse eorum splendor, ipse eorum claritas erit, cum quo et per quem regnabunt in secula seculorum.

Et dixit mihi: Hec uerba fidelissima et uera sunt: et Dominus Deus spiritus prophetarum misit angelum suum ostendere seruis suis, que oportet fieri cito. Ecce uenio uelociter; beatus qui custodit uerba prophetie huius libri. Expositis omnibus, que ad ciuitatem pertinere uidebantur, ne quis fortasse incredulus  ea, que mirati sunt, uera esse dubitaret, idem ipse angelus qui hec ostendebat subdidit, dicens: Hec uerba fidelissima et uera sunt; nemo ergo de ea dubitare uelit, sed quecunque de predicta ciuitate, eiusque edificiis, et beatitudine dicta sunt, indubitanter fideliterque credantur: neque enim ille mentiri potuit, cuius inspiratione omnia hec reuelata et scripta sunt. Unde et subditur: Et Dominus Deus spiritus prophetarum misit angelum suum, ut ostenderet seruis suis, que oportet fieri cito. [Dominus,  370 inquit, Deus, spiritus uidelicet prophetarum: Spiritus enim sanctus, qui per prophetas et in prophetis loquitur, et Dominus est et Deus. Ipse misit angelum suum; ad quid? ostendere scilicet seruis suis ea scilicet que oportet fieri cito  .] Unde manifestum est omnem hanc uisionem angelico ministerio esse conscriptam. Quod autem ait: Que oportet fieri cito, ad infinitam eternitatis longitudinem respicit, ad quam comparata omnia mundana, quantumlibet temporis habeant, citissime fugere, et preterire uidentur. Et ne quis hec cito fieri dubitare possit, audiat etiam quid ipse dicat: Ecce, inquit, uenio uelociter. uerum est ergo quod dicitur, que oportet fieri cito; siquidem Dominus Deus uelociter ueniet: eo enim ueniente, quecunque  liber iste loquitur, complebuntur. Et tunc quidem beatus erit, quicunque uerba prophetie libri huius fideliter custodit et credit.

Et ego Ioannes qui audiui et uidi hec, et postquam audissem et uidissem, cecidi ut adorarem ante pedes angeli qui mihi hec ostendebat, et dixit mihi: uide ne feceris, conseruus tuus sum, et fratrum tuorum prophetarum, et eorum qui seruant uerba libri huius, Deum adora. Ego, inquit, sum Ioannes, qui audiui et uidi hec, qui hec testificor, et uera esse confirmo, et ne quis hec uana somnia esse putet, stultorumque deliramenta, sciat reuera, quia ego sum Ioannes, qui audiui et uidi hec et postquam audiui, et uidi hec tanta bona, tantaque felicitatis indicia, confestim gaudio plenus cecidi ut adorarem ante  pedes angeli qui mihi hec ostendebat. Mos enim antiquitus et usque ad id temporis fuit ut homines angelos adorarent, quod ipse quoque patriarcha Abraham fecisse legitur. Sed postquam Rex angelorum, et Dominus carnem suscepit, tremendum ualde et horribile uisum est angelis, ut ab eis adorari debuissent, quorum supra se naturam sedere conspexerant  . Unde et beato Ioanni, qui angelum adorare uolebat, ab angelo dicitur: uide ne feceris. Quid hic humana et uentosa superbia dicat, que tantum sepissime honoris, indebiteque subiectionis ab hominibus exigit, cum ipsos indebitum honorem angelos sibi fieri audiat prohibere? Conseruus, inquit, angelus, tuus sum, et ego, et tu  unum Dominum habemus, quem ego et tu adorare debemus: conseruus sum, et ceterorum omnium fratrum tuorum prophetarum, uerum etiam, et eorum omnium  qui seruant uerba libri huius. Deum igitur adora: quia scriptum est: »Dominum Deum tuum adorabis, et illi soli seruies .«

Et dixit mihi: Ne signaueris uerba prophetie libri huius; tempus enim prope est. Qui nocet, noceat adhuc, et qui in sordibus est, sordescat adhuc; et iustus  iustitiam faciat adhuc; et sanctus, sanctificetur adhuc. Putabat enim beatus Ioannes, imo imperfectorum Ecclesia in persona B. Ioannis, qui audierat Dominum dicentem: Ecce uenio uelociter, quod uita hec presens subito finiri, et Christus ad iudicium uenire debuisset; unde sibi iam librum claudere et signare uolenti dicitur: Ne signaueris uerba prophetie libri huius, sint aperta, et sine sigillo, ut ab omnibus audire uolentibus legantur et audiantur: tempus enim prope est, ut dixi, quod post mille annos futurum est. Nam et Psalmista ad Dominum loquitur, dicens: »Quoniam mille anni ante oculos tuos, tanquam hesterna dies que preteriit .« Et quasi ipse diceret: uides, Domine, quod si moram feceris, mali superbient et nocebunt;  sancti uero affligentur et occidentur: ad quod ipse: Qui nocet, noceat adhuc, id est qui nocere desiderat, et de nocendi affectu penitere non uult, noceat adhuc ut nocendo pereat, et qui in sordibus est, et in peccatis delectatur sanctorumque monitis, ut peniteat, obedire contemnit, sordescat adhuc. Nihil ergo peius peccatoribus accidere potest, quam cum eis potestas datur, ut suam compleant uoluntatem; quod quidem quare fiat, neminem puto ad plenum perscrutari posse: occulta enim sunt iudicia Dei, secundum illud: »Iudicia tua abyssus multa .« Et iustus iustitiam faciat adhuc, et sanctus sanctificetur adhuc. Si enim mali non essent, in quo sanctorum, uel Dei iustitia exerceri posset?

 Ecce uenio uelociter, et merces mea mecum est reddere unicuique secundum opera sua. Ego sum alpha et omega, primus et nouissimus, initium et finis. Ne, inquit, dolueris, ne graue tibi uel asperum uideatur, quod librum claudere tibi et signare interdixi; quia non moram faciam, et in ueritate uelociter ueniam; et si fortasse non tam cito ad iudicium, tamen ad uniuscuiusque anime uocationem non diu morabor. Cum autem uenero, gaudeant boni, timeant mali; quia merces mea mecum est. Sed que 371 merces? uis audire que? Reddere unicuique secundum opera sua. Sed ne fortasse aliquis hunc esse angelum putaret, qui se superius adorare prohibuit; quia in principio huius capituli quis loquatur  non ponitur, ipse Dominus, cuius uerba hec sunt, respondet, dicens: Ego sum alpha et omega, primus et nouissimus, initium et finis. Hec iam supra exposita sunt.

Beati, qui lauant stolas suas in sanguine agni: ut sit potestas eorum in ligno uite et per portas intrent in ciuitatem. Foris canes, et uenefici, et impudici, et homicide, et idolis seruientes, et omnis qui amat et facit mendacium. Beati, inquit, soli erunt, qui stolas suas lauant in sanguine agni, id est, Christi sanguine redempti et baptismatis unda mundati, talia custodiunt uestimenta et corpora sua, non qualia prius erant, sed qualia a Deo mundata et purificata  ea recipere meruerunt. Unde scriptum est: »Omni tempore sint uestimenta tua candida .« Et hi quidem potestatem habent in ligno uite, ut de eo uidelicet et sumant, et uiuant; a quo quia primus homo prohibitus fuerat, usque ad Christum omne hominum genus morti succubuit, quo quidem ueniente, atque dicente: »Nisi manducaueritis carnem Filii hominis, et biberitis eius sanguinem, non habebitis uitam in uobis ;« data est hominibus licentia et potestas, ut iam nunc ad lignum uite secure accedant, si tamen munda et candida habeant uestimenta. Alioquin »qui indigne manducat, et bibit, iudicium sibi manducat, et bibit .« Et illi quidem, qui in ligno uite habent potestatem, per portas duodecim intrant in ciuitatem,  quia non in hereticorum, neque in sua sapientia confidentes, apostolorum doctrinam tenent et credunt, per quam etiam saluari, et superne ciuitatis ianuam ingredi non dubitant. Foris autem sunt canes, id est Iudei sine causa latrantes, [et uenefici, id est heretici, qui uenenosa dogmata fingunt, quibus et animas interficiunt. Et impudici, id est omnes fornicatores, et adulteri, et homicide anime scilicet uel corporis; et idolis seruientes, inter quos et auari ponuntur, et omnis qui amat et facit mendacium  ]; multi enim eum imitantur qui in ueritate non stetit, et a quo omne mendacium procedit.

Ego iehsu misi angelum meum testificari uobis hec  in Ecclesiis. Ego sum genus, et radix Dauid, stella splendida et matutina; et sponsus, et sponsa dicunt: ueni; et qui audit, dicat: ueni; et qui sitit, ueniat; qui uult, accipiat aquam uite gratis. Quod enim ait, ego iehsu misi angelum meum testificari, non tibi singulariter, sed uobis pluraliter dicta: hec in Ecclesiis non tantum beato Ioanni, sed omnibus esse dicta demonstrat. Ipsum quoque B. Ioannem, angelum intelligere possumus, qui hec in Ecclesiis testificari a Domino missus est. Quis igitur ea non credat que per talem, tantumque legatum iehsu ipse omnibus Ecclesiis mandat, et dicit? Sequitur: Ego sum genus et radix Dauid: genus quidem, quia ab eo secundum carnem originem duco; radix autem, quia et Christus de Dauid, et Dauid de Christo, quasi  arbor de radice pullulauit. Et Christus quidem de Dauid secundum carnem; Dauid uero de Christo secundum diuinitatem. »Omnia enim per ipsum facta sunt, et sine ipso factum est nichil .« Et stella matutina et splendida. De hac enim stella scriptum est: »Orietur stella ex Iacob, et exsurget homo de Isrel ;« que quidem tam splendida est, ut et ipsi soli lumen prebeat, que si ei comparetur, lumen admittit. Est autem et matutina, illius uidelicet, qui finem non habebit, diei nuntia. Quod autem sequitur: Et sponsus, et sponsa dicunt: ueni; tale est ac si diceret: Nulla amodo est excusatio, omnes audiuerunt, sponsus et sponsa:  Christus et Ecclesia quotidie dicunt: ueni; sponsi enim uerba sunt hec: »uenite ad me, omnes qui laboratis, et onerati estis, et ego uos reficiam .« De sponsa uero dicitur: »In omnem terram exiuit sonus eorum, et in fines orbis terre uerba eorum .« Et qui audit, dicat: ueni; omnibus enim in locis predicare conceditur; si enim omnes audiunt, et quicunque audiunt, dicunt: ueni; nemo est qui non predicet. Nam et mulieres predicare Apostolus docet, cum dicit: »Saluatur enim uir infidelis per mulierem fidelem .« Nam etsi in Ecclesia non omnibus predicare concessum sit, unusquisque tamen predicat, dum et mala redarguit, et ad bene agendum aliquem inuitat; quod qui non facit, in fraterna  caritate se peccare non dubitet. Et qui doctrinam fidei, et uerba uite audire desiderat, ueniat  ; non erubescat, cum tot habeat imitatores, neque de pretio timeat, si forte pauper est, sed secure, et sine hesitatione ueniens, aquam uite gratis accipiat. His autem ita dispositis, quoniam liber iste ualde difficilis est, et diuersis multisque modis intelligi et exponi potest, ne quis propter obscuritatem  uana somnia esse dicat; uel ad suum uolens flectere intellectum, praue et contra fidem exponere conetur, contestatur beatus Ioannes, omnesque adiurat, ne contra sue anime salutem aliquis hoc 372 agere presumat; et est, quod dicitur:

Contestor ego omni audienti uerba prophetie libri  huius: si quis apposuerit ad hec, apponet Deus plagas super illum, scriptas in libro isto: et si quis diminuerit de uerbis prophetie huius, auferet Deus partem de libro uite, et de ciuitate sancta, et de his  que scripta sunt in libro isto. Contestor ego Ioannes, et testificor omni audienti uerba prophetie huius, que si quis officiose, et malo ingenio  super hec prauam et erroneam intelligentiam apposuerit, Deus quoque apponet super illum plagas scriptas in libro isto; econtra uero si quis diminuerit de uerbis prophetie libri huius, et ea que Spiritus sanctus locutus est, uana et falsa esse confirmans, diminuere et delere tentauerit, firmissime credat et nullatenus dubitet quod Deus quoque, cui tam importune aduersari non timet, auferet partem eius, quam habiturus erat in sanctorum consortio, de libro uite et de ciuitate sancta Ierusalem, cuius laudes superius exposite sunt, et de his que scripta sunt in libro isto, in quo omnis  sanctorum gloria, et honor, et beatitudo continetur.

Dicit, qui testimonium perhibet istorum: Etiam etiam, amen, uenio cito. Hic enim qui testimonium perhibet istorum, quamuis beatus Ioannes intelligi possit, qui etiam in Euangelio ait: »Hic est discipulus ille, qui testimonium perhibet de his, et scripsit hec ;« competentius tamen Christus intelligitur, quem eorum, que hic dicuntur, beatus Ioannes testem esse confirmat. Qui etiam ut uera falsaque reuelet, et abscondita tenebrarum illuminet, atque secundum opera sua unicuique tribnat, subinferens ait: uenio cito. Cui promissioni beatus quoque Ioannes letabundus respondet, dicens: ueni, Domine Iesu, tuum aduentum exspectamus,  suscipe nos in pace, atque angelorum iunge cohorti. Gratia Domini nostri Iesu Christi, qua gratis ex nullis precedentibus meritis saluati sumus, sit cum nobis omnibus. Amen

FINIS EXPOSITIONIS IN APOCALYPSIM.



[HOMILIAE ET SERMONES.]





INDEX HOMILIARUM ET SERMONUM S. BRUNONIS EPISCOPI
Secundum editionem Marchesii, cui concordat codex Signinus, iis exceptis que in principio et fine codicis desunt.

     373 HOMILIA I.---Dominica I Aduentus.
    Incipit: Hoc est enim, quod Psalmista ait: Deus manifeste ueniet Deus noster, etc.
    Desinit: Sed uerba ueritatis a statu suo mutari non possunt.
    HOMILIA II.---Dominica eadem Quibusdam interrogantibus Dominum, et Saluatorem nostrum, etc. Et id quod fieri negant, fieri contigisset.
    HOMILIA III.---Dominica II Aduentus. Ioannes Baptista in uinculis et in carcere positus, etc. Hoc ad litteram intelligens, Ioannem Eliam fuisse.
     HOMILIA Iu.---Dominica III Aduentus. Omnes enim existimabant Ioannem esse Christum. Hec facta sunt in Bethania trans Iordanem, ubi erat Ioannes baptizans.
    HOMILIA u.---Feria Iu Quatuor Temporum. Missus est, inquit, Gabriel angelus, qui Dei fortitudo interpretatur. Fiat mihi secundum uerbum tuum, et discessit angelus ab ea.
    HOMILIA uI.---Feria uI Quatuor Temporum. uirgo Deo plena ad montana conscendit etc.  Qui in eius aduentu tanto gaudio exsultauit. Inc.:
    HOMILIA uII.---Dominica Iu Aduentus. Des.: Quoniam quidem, ut Dominus ait: Omne regnum in seipsum diuisum, etc. Salutare tuum exspectabo, Domine.
    HOMILIA uIII.---In uigilia Natiuitatis Domini. Primum autem querendum est cur beata Maria, etc. Manifestum est igitur, quod iehsu Saluator interpretatur.
    HOMILIA IX.---In Natiuitate Domini. Quod enim mundus uniuersus describitur. Et in terra pax hominibus bone uoluntatis.
    HOMILIA X.---In eadem solemnitate, et in II missa. Pastores, inquit, loquebantur ad inuicem, etc. Eius fidem predicantes, et eum ubique laudantes, et glorificantes.
     HOMILIA XI.---In eadem solemnitate, et in missa III. Narrant alii euangeliste Dominum et Saluatorem nostrum Et iustitiam, deducet te mirabiliter dextera tua.
    HOMILIA XII.---In festo S. Stephani.Superius in hoc Euangelio Scribis et Phariseis Dominus: Et uidebit omnis caro salutare Dei.
    HOMILIA XIII.---In festo S. Ioannis apostoli et euangeliste. Legitur superius in hoc Euangelio, quod discipulos suos, etc. Quando in cena super pectus eiusdem Iesu Christi recubuit.
    HOMILIA XIu.---In Natiuitate SS. Innocentum. uenerant illis diebus Magi ad Dominum, etc. Perfectam ex illis consolationem habituros per gratiam, etc.
     HOMILIA Xu.---In Circumcisione Domini. Nobis non sibi circumciditur Dominus, sicut nobis est natus. Ipse totam Aegyptum a fame liberauit, et sua sapientia saluauit.
    HOMILIA XuI.---In die Epiphanie Domini. Non enim uacat a mysterio, quod beata uirgo Maria, etc. Hec uia in patriam reducit.
    HOMILIA XuII.---Dominica I post Epiphaniam. Religiosi parentes per singulos annos ibant in Ierusalem. Sed secundum humanitatem, qua nobis similis factus est.
    HOMILIA XuIII.---Dominica II post Epiphaniam. Has autem nuptias die tertia euangelista factas fuisse narrat. Christi gloria manifestatur, et credentium fides augetur.
     HOMILIA XIX.---Dominica III post Epiphaniam. Cum, inquit, descendisset iehsu de monte, etc. In quo eterne delicie cunctis fidelibus preparantur.
    HOMILIA XX.---374 Dominica Iu post Epiphaniam. Quid enim nauicula nisi Ecclesia, quid mare nisi mundus? etc. ueniant prospera, diu exspectata, et fiat tranquillitas magna.
    HOMILIA XXI.---In Purificatione S. Marie uirginis. Scriptum est enim in lege Moysi, quod mulier que suscepto semine peperit masculum, etc. Magna gloria illis est, quod de illorum gente tantum lumen exortum est.
    HOMILIA XXII.---Dominica in Septuagesima. Conditor humani generis Dominus noster iehsu Christus.  Multi enim ad uineam et fidem uocati sunt, qui ad uitam predestinati non sunt.
    HOMILIA XXXIII.---Dominica in Sexagesima. Multa turba sequebatur Iesum, multi undique conueniebant, etc. Attulit fructum aliud trigesimum, aliud sexagesimum, etc.
    HOMILIA XXIu.---Dominica in Quinquagesima. Multa iam consummata erant, que de Filio hominis, etc. Ut omnes eum laudent, qui fecit mirabilia magna solus.
    HOMILIA XXu.---Feria Iu Cinerum. Tristes enim dicuntur hypocrite, quia ut religiosi, etc Semperque illud omnibus uiribus, et desiderio tendat.
    Feria u post Cineres. Idem est Euangelium, eademque homilia ut  in Dom. Iu post Epiphaniam.
    HOMILIA XXuI.---Feria uI post Cineres. Domino nostro Iesu Christo docente, didicimus. Cor contritum et humiliatum Deus non spernit.
    HOMILIA XXuII.---Sabbato post Cineres. De hoc autem Mattheus euangelista sic ait, etc. Qui crediderit, et baptizatus fuerit, saluus erit.
    HOMILIA XXuIII.---Dominica I Quadragesime. Baptizatus iehsu confestim ascendit de aqua, etc. In dierum numero demonstraret ieiunium cordis.
    HOMILIA XXIX.---Feria II post Dominicam I Quadragesime.  Dominus enim, qui prius humilis uenit, et in forma serui, etc. Et ibant isti in supplicium eternum, iusti autem in uitam eternam.
    HOMILIA XXX.---Feria III post Dominicam I Quadragesime. In proximo enim bella acturus, et de hostibus triumphaturus, etc. Quod Dominus promiserat, ipso experimento didicerunt.
    HOMILIA XXXI.---Feria Iu post Dominicam I Quadragesime. Quanta est superbia Scribarum et Phariseorum, etc. Ille igitur est Christo propinquior, quia melior.
    HOMILIA XXXII.---Feria u post Dominicam Quadragesime. Hec est igitur causa cur clamantem mulierem  Deus non exaudit. uita uiuet, et non morietur.
    HOMILIA XXXIII.---Feria uI post Dominicam I Quadragesime. Ad dies festos Iudeorum Dominus ascendit, etc. Et nuntiauit Iudeis, quia iehsu esset, qui fecit eum sanum.
    HOMILIA XXXIu.---Sabbato post Dominicam I Quadragesime. Dominus et Saluator noster, sicut legitur paulo superius, etc. Quando carnis mortalitate exutus noue resurrectionis gloria et decore inducretur.
    Dominica II Quadragesime. Idem Euangelium, et eadem homilia ut in die precedenti.
     HOMILIA XXXu.---Feria II post Dominicam II Quadragesime. Inc.: Ego, inquit, uado. Ego ad Patrem redeo, etc. Des.: Hec illo loquente multi crediderunt in eum.
    HOMILIA XXXuI.---Feria III post Dominicam II Quadragesime. Quid est sedere supra cathedram Moysi, etc. Deposuit potentes de sede, et exaltauit humiles.
    HOMILIA XXXuII.---Feria u post Dominicam II Quadragesime. Hec uerba et diuitibus et pauperibus ualde necessaria sunt, etc. Timent, et orant, ne et ipsi decipiantur.
    HOMILIA XXXuIII.---Feria uI post Dominicam II Quadragesime.  In figura huius hominis patrisfamilias Deum Patrem significat. Hec igitur causa, quod eum tenere uolentes eum tenere non potuerunt.
    HOMILIA XXXIX.---Sabbato post Dominicam II Quadragesime. Homo iste, Deus ipse hoc in loco intelligitur, etc. Et taliter ea habemus, ut aliter ea habere nolimus.
    HOMILIA XL.---Dominica III Quadragesime. Beatus Mattheus euangelista hominem istum, etc. Hoc enim nisi fecisset, neque felix, neque mater mea esse potuisset.
    375 HOMILIA XLI.---Feria II post Dominicam III Quadrag. Legitur superius in hoc Euangelio, quod cum Dominus uenisset in patriam suam.  Canes contemnit hinc inde latrantes.
    HOMILIA XLII.---Feria III post Dominicam III Quadrag. Hec autem apostolis eorumque successoribus episcopis, etc. Nihil minus est septies, quam septuagies septies.
    HOMILIA XLIII.---Feria Iu post Dominicam III Quadrag. Seniorum namque traditiones, non prophetarum dicta, etc. Manducare non lotis manibus, rusticitas est, non peccatum.
    HOMILIA XLIu.---Feria u post Dominicam III Quadrag. Scire enim oportet que sit uxor Petri ut possimus scire que sit socrus eius, etc. Talem igitur patrem sepelire, et sic scpelire  Dominus prohibet.
    HOMILIA XLu.---Feria uI post Dominicam III Quadrag. Hoc est illud predium, de quo Iacob filium suum Ioseph benedicens ait, etc. Nisi eos ad audiendum, et credendum uoluntarios preuidisset.
    HOMILIA XLuI.---Sabbato post Dominicam III Quadrag. Quod enim iehsu in montem Oliueti ire, et orare, etc. Sic igitur liberata est misera, iubente misericordia.
    HOMILIA XLuII.---Dominica Iu Quadragesime. Magna miracula Dominus facturus, et noui mirabilisque panis. Et pisces eis addit, cum quibus facilius comedi potuissent.
     HOMILIA XLuIII.---Feria II post Dominicam Iu Quadrag. Hec quidem in Mattheo exposita sunt, etc. Sciebat quid fraudis et iniquitatis esset in unoquoque homine.
    HOMILIA XLIX.---Feria III post Dominicam Iu Quadrag. Diximus superibus hanc festiuitatem septem diebus celebrari. Ipsa testimonium perhibent de me.
    HOMILIA L.---Feria Iu post Dominicam Iu Quadrag. Ipse iehsu Saluator noster apertissime ostendit, etc. Peccatum non haberetis, quia lucem quereretis.
    HOMILIA LI.---Feria u post Dominicam Iu Quadrag. Hec autem uidua, quam turba multa sequitur,  etc. Manibus, pedibusque ligatis prodiisse fertur.
    HOMILIA LII.---Feria uI post Dominicam Iu Quadrag. In magnis laudibus Marie scripsit hec euangelista. An accusando dixerunt dubitari non potest.
    HOMILIA LIII.---Sabbato post Dominicam Iu Quadrag. Ego, inquit, sum lux mundi, ego sum illa lux que illuminat omnem hominem, etc. Erat igitur et hora eius in eius potestate, ut tunc, et non ante ueniret, quam ipse iuberet.
    HOMILIA LIu.---Dominica passionis. Preceperat Dominus per Moysen sacerdotibus Iudeorum.  Beati mundo corde, quoniam ipsi Deum uidebunt.
    HOMILIA Lu.---Feria II post Dominicam Passionis. In uanum, inquit, laboratis uos, et principes uestri. Et reuersi sunt, quia facere non potuerunt uoluntatem suam.
    HOMILIA LuI.---Feria III post Dominicam Passionis. Hoc enim faciebat iehsu, non quod mortem, uel Iudeos timeret. Non audebant, quia magis homines, quam Deum timebant.
    HOMILIA LuII---Feria Iu post Dominicam Passionis. Encenia dicebant Iudei illam festiuitatem. Ut isti ad eum uenirent, eum uiderent, et in eum crederent.
    HOMILIA LuIII.---Feria u post Dominicam  Passionis. In hoc Euangelio Pharisei superbia reprimitur, etc. Qui ex corde conuersis tam facile miseretur.
    HOMILIA LIX.---Feria uI post Dominicam Passionis. Audierant pontifices et Pharisei Saluatorem nostrum. Non ut eum occidatis, sed ut nobiscum i. eum credatis.
    HOMILIA LX.---Sabbato post Dominicam Passionis. Stulti Iudei eum occidere uolebant, quem nuper Dominus suscitauerat. Hoc erat, quod significabat, quando se abscondit ab eis.
    HOMILIA LXI.---Dominica in Palmis. Duos discipulos suos ante se Dominus mittit,  etc. Inc.: Que in ore totius populi, ad Christi laudem et gloriam personabat.
    Des.: HOMILIA LXII.---Dominica in Palmis. Passio Domini nostri Iesu Christi. Nuntiat Dominus Pascha post biduum, nuntiat et passionem suam, etc.Dominum resurrexisse, et nullo modo sic positum furari potuisse.
    376 HOMILIA LXIII.---Feria II maioris hebdomade. Mirum si euangelista omnia hec sine aliqua significatione. Sicut se habet cupiditas hominum, noua uidere, et audire cupiebant.
    HOMILIA LXIu.---Feria III maioris hebdomade.Si, inquit, scitis, et intelligitis que fecerim uobis, etc.  Non prius cenam compleuit, etsi prius cenare cepit.
    HOMILIA LXu.---Feria Iu maioris hebdomade. uenit autem dies azymorum, in qua necesse erat occidi pascha, etc. Cetera, que sequuntur, in Mattheo exposita sunt.
    HOMILIA LXuI.---Feria u in Cena Domini. Narrat superius euangelista quod ante diem festum Pasche Saluator noster in Bethaniam uenit, etc. Deum per se inuicem sancti orant, alter alterius pedes lauant.
    HOMILIA LXuII.---Sabbato sancto. uesper enim, qui et hesper dicitur, stella est, que alio nomine lucifer uocatur. Ecce iterum occiditis; dum eum resurrexisse, et uiuere negatis.
    HOMILIA LXuIII.---In Dominica S. Resurrectionis D. N. I. C. Sabbato enim neque uendere, neque emere licebat aliqua. Ibi tecum sedeo, et uiuo, et regno in secula seculorum.
    HOMILIA LXIX.---Feria II post Dominicam Pasche. Unus autem istorum, qui hec scribit, beatus Lucas fuisse putatur. Nobis Scripturas exposuit, et sensum aperuit iehsu Christus D. N.
    HOMILIA LXX.---Feria III post Dominicam Pasche. Loquebantur discipuli de Iesu, et ea que uiderant, etc. Ideoque a Catholicis consignari precipiunt, qui ab eis baptizati sunt.
    HOMILIA LXXI.---Feria Iu post Dominicam Pasche.  Quid est enim, quod apostolus Petrus de piscatione a Domino uocatur, etc. De illis manifestationibus loquitur, que uel omnibus, uel pluribus in unum collectis facte sunt.
    HOMILIA LXXII.---Feria u post Dominicam Pasche. Recedunt discipuli, stat Maria, et plorat, etc. Quia uidi Dominum, et hec dixit mihi.
    HOMILIA LXXIII.---Feria uI post Dominicam Pasche. Hec autem uisio quando facta est incertum habeo. In Deo faciemus uirtutem, et ipse ad nichilum deducet inimicos nostros.
    HOMILIA LXXIu.---Sabbato in Albis. Quantum ad litteram magnus amor compellebat hanc mulierem, etc.  Diximus Scripturam per linteamina significari.
    HOMILIA LXXu.---Dominica in Albis, octaua Pasche. Quicunque intelligit illud, quod scriptum est, etc. Etiamsi alii euangeliste cetera eius facta non scripsissent.
    HOMILIA LXXuI.---Dominica I post Pascham.Ego, inquit, sum pastor bonus. Audite hoc pastores. Hec autem quid significent, in Exodo exposuimus.
    HOMILIA LXXuII.---Dominica II post Pascham. Modico enim tempore in sepulcro Dominus iacuit. Et gaudium uestrum nemo tollet a uobis.
    HOMILIA LXXuIII.---Dominica III post Pascham. Dixerat superius beatus Petrus: Domine, quo uadis? Non enim loquetur a semetipso, sed quecunque audiet loquetur.
    HOMILIA LXXIX.---Dominica Iu post Pascham. Si consideremus, quibus hec uerba specialiter, etc. Qui iam cum suo principe superatus est.
    HOMILIA LXXX.---In Litania maiori. His enim uerbis admonemur, ut spiritum sapientie. Mali uero mala data petentes a malo patre mala data suscipiunt.
    HOMILIA LXXXI.---In natiuitate apostolorum Philippi et Iacobi.  Ego, inquit, uado, et quo ego uado, uos non potestis uenire. Multum enim glorificatur Pater in Filio, dum talia fiunt in nomine Filii.
    HOMILIA LXXXII.---In inuentione S. crucis. Bonus homo iste Nicodemus iam credulus, etc. Omnis qui credit in eum non pereat, sed habeat uitam eternam.
    HOMILIA LXXXIII.---In apparitione S. Michelis archangeli. Accesserunt utique discipuli ad Iesum non loquendo, sed cogitando, etc. Humiliauit semetipsum, factus obediens usque ad mortem.
    HOMILIA LXXXIu.---In Ascensione Domini. uenit ad discipulos suos Dominus iehsu, inuenit eos recumbentes, etc.  In omnem terram exiuit sonus eorum, et in fines orbis terre uerba eorum.
    377 HOMILIA LXXXu.---Dominica post Ascensionem. Semper Saluator noster tristibus miscet leta. Hac tali consolatione eos premunire necessarium non esset.
    HOMILIA LXXXuI.---In die Pentecostes. Dominus Saluator noster paulo superius discipulis suis loquitur, etc. Celum attendite, quia inde originem habetis.
    HOMILIA LXXXuII.---Dominica octaua Pentecostes. Estote, inquit, misericordes; sed quomodo? Sicut et Pater uester misericors est. Et manifestabit consilia cordium. Et tunc laus erit unicuique a Deo.
    HOMILIA LXXXuIII.---Dominica II post Pentecosten. Inc.: Stagnum Genesareth ipsum est quod mare Galilee. Des.: Et de his, quidem in Leuitico satis diximus.
    HOMILIA LXXXIX.---Dominica III post Pentecosten. Apostolus enim Corinthiis scribens ait: Si quis frater nominatur, etc. Non uenit uocare iustos, sed peccatores ad penitentiam.
    HOMILIA XC.---Dominica Iu post Pentecosten. Hic enim homo ipse est, qui hec loquitur, I. C. D. N., etc. Nemo simul cum sanctis addetur, nec in conuiuii epulas introibit.
    HOMILIA XCI.---In natiuitate S. Ioannis Baptiste. Nascitur hodie Ioannes Baptista maior prophetis, minor angelis.  Et manentem super eum, hic est qui baptizat in Spiritu sancto.
    HOMILIA XCII.---In uigilia S. Petri. Interrogat Dominus Petrum, an se diligat, quem semper, et ubique, etc. In qua quantum eum dilexerit, apertissime demonstrauit.
    HOMILIA XCIII.---In festo S. Petri. Interrogat Dominus discipulos suos, quam opinionem de eo homines habent. Quam si prelatus recipere noluerit, tunc sciant se esse solutos.
    HOMILIA XCIu.---Dominica u post Pentecosten. Scribarum et Phariseorum iustitia fuit, ut bene predicarent. Ad ultimum quadrantem, que semper soluitur, et nunquam finitur.
    HOMILIA XCu.---Dominica uII post Pentecosten. Attendite, inquit, et cauete uobis a falsis prophetis, etc. De quo naufragio nos liberare dignetur I. C. D. N.
    HOMILIA XCuI.---Dominica uIII post Pentecosten. Et uocauit illum Dominus suus, et ait illi: Quid hoc audio de te? Et predestinata sunt nobis, si huius fidelitatis uirtus inueniatur in nobis.
    HOMILIA XCuII.---Dominica IX post Pentecosten. Surrexit, inquit, legisperitus, legis conditorem reprehendere uolens, etc. Magna est misericordia per quam uita possidetur eterna.
    HOMILIA XCuIII.---Dominica X post Pentecosten.  Nunquam arrogantia placuit Deo, nunquam superbia iustificata est, etc. Radix omnium malorum superbia, custos uirtutum humilitas.
    HOMILIA XCIX.---Dominica XI post Pentecosten. Describit euangelista per quam uiam in Galileam Dominus redierit, etc. Quia obstructum est os loquentium iniqua.
    HOMILIA C.---Dominica XII post Pentecosten. Omnes in uia sumus, omnes ad patriam festinamus. Fides iustificat, fides et interius hominem sanat.
    HOMILIA CI.---Dominica XIII post Pentecosten. Modo enim superius Saluator noster de thesauro locutus est, etc.  Si omnes homines tales esse uellent, non deesset unde eos pasceret.
    Dominica XIu post Pentecosten. Est idem Euangelium, et eadem homilia, ut in feria u hebdomade post Dominicam Iu Quadragesime.
    HOMILIA CII.---Dominica Xu post Pentecosten. In eo, quod ad panem manducandum in domum principis Phariseorum, etc. Qui se exaltat, humiliabitur, et qui se humiliat exaltabitur.
    HOMILIA CIII.---Dominica XuI post Pentecosten. In hac ergo similitudine, quanta sit Dei patientia. Quia in uerbis, et miraculis Christi uirtutem et gloriam cognoscebant.
    HOMILIA CIu.---Dominica XuII post Pentecosten.  Pharisei audientes, quod silentium imposuisset Sadduceis. Neque ausus fuit quisquam ex illa die eum amplius interrogare.
    378 HOMILIA Cu.---Dominica XuIII post Pentecosten. In illa, inquit, die, qua Pharisei uicti recesserunt, etc. Sic igitur nunc in Ecclesia spiritualiter custoditur, quod prius secundum litteram in Synagoga custodiebatur.
    HOMILIA CuI.---Dominica XIX post Pentecosten. Hoc enim in loco ciuitatem suam non Nazareth, etc. Et glorificauerunt Deum, qui dedit potestatem talem hominibus.
     HOMILIA CuII.---Dominica XX post Pentecosten. Iste enim rex ipse est, qui loquitur Deus, et homo I. C. D. N. Non enim sufficit labiis dimittere, nisi ora et corda conueniant.
    HOMILIA CuIII.---Dominica XXI post Pentecosten. Stulti Pharisei, qui uerbum Dei in sermone capere putant. Ut Christum caperent in sermone, sed ipsos in suis sermonibus captos esse cognoscunt.
    HOMILIA CIX.---Dominica XXII post Pentecosten. Quid enim per hunc principem, nisi Abraham, Isaac et Iacob, etc. Et in uoluntate tua deduxisti me, et cum gloria assumpsisti me.
    HOMILIA CX.---Dominica XXIII post Pentecosten. Tunc dimissis turbis, uenit in domum, et accesserunt ad eum discipuli eius Est autem parabola similitudo, in qua aliud dicitur, et aliud rationabiliter intelligetur.
    HOMILIA CXI.---Dominica XXIu post Pentecosten. Suscitato namque Lazaro ueniens iehsu Hierosolymam, etc. Quibus hoc sine Ecclesie detrimento facere ualeamus.
    HOMILIA CXII.---Dominica XXu post Pentecosten. uideamus modo quid Daniel propheta de hac abominatione, etc. Sed uerba ueritatis a statu suo mutari non poterunt.
    HOMILIA CXIII.---Dominica XXuI post Pentecosten. Inc.: Alius autem euangelista addidit, neque Filius, etc. Des.: Modo interim crucians animam, postmodum uero et corpus, et animam.
    HOMILIA CXIu.---Dominica XXuII post Pentecosten. Tunc enim Dominus Pater, qui omnium rex et Dominus est, filio suo Iesu Christo nuptias fecit, etc. Pauci uero introducuntur in regis thalamum et gloriam.
    HOMILIA CXu.---Dominica XXuIII post Pentecosten. Digni sunt reges, qui exaudiantur. Nulli ita Deo familiares sunt, sicut boni reges. Ut uiuamus, et ulterius non moriamur, sed sani et immortales ad celestia regna perducamur.
     HOMILIA CXuI.---In festiuitate S. Laurentii martyris. Hoc est enim illud granum frumenti, quod uirgo, et inarata terra produxit, etc. Et Apostolus: Cupio, inquit, dissolui, et esse cum Christo.
    HOMILIA CXuII.---In Assumptione B. M. u. Omnia opera Saluatoris nostri plena sunt sacramentis. Ipsa optimam partem elegit, que non auferetur ab ea.
    HOMILIA CXuIII.---In decollatione S. Ioannis Baptiste. Cuius opinionis beatus Ioannes Baptista fuerit. Tulerunt corpus eius, et sepelierunt illud, et uenientes nuntiauerunt Iesu.
    HOMILIA CXIX.---In natiuitate Dei genitricis Marie.  Quare beatus Mattheus euangelista a Christi generatione initium sumat, etc. Et tu Bethlehem terra Iuda nequaquam minima eris in principibus Iuda.
    HOMILIA CXX.---In festo S. Matthei apostoli. Sic enim de se beatus Mattheus quasi de alio loquitur. Quia Christi sacrificium misericordia fuit.
    HOMILIA CXXI.---In uigilia S. Andree apostoli. In exordio huius Euangelii magna nobis questio oritur. Quando in sua maiestate Christus Dominus apparebit.
    HOMILIA CXXII.---In festo S. Andree apostoli. Narrat superius euangelista, quia Dominus et Saluator, etc.  uidet et ipsos pisces, eos uidelicet, qui baptizantur et credunt.
    HOMILIA CXXIII.---In natali apostolorum I. Decem quidem sunt mandata legis, quorum primum illud est, quo dicitur: Non habebis Deum alienum absque me. Bene igitur exauditus est, qui inde letatur, quod exauditus non est.
    HOMILIA CXXIu.---In natali apostolorum II. Magna est uirtus caritatis, que toties discipulis a Domino commendatur. Sed quid dicam? Isti sunt illi celi, qui enarrant gloriam Dei.
    379 HOMILIA CXXu.---In natali apostolorum III. Dixerat superius in hoc euangelio Dominus et Saluator noster discipulis suis: Euntes, predicate, etc.  Nunquam enim nisi in bono iudicantur, qui semper in bono inueniuntur.
    HOMILIA CXXuI.---In natali apostolorum Iu. Narrat superius euangelista iuuenem quem dam accessisse ad Iesum, etc. Quos enim multum diligimus, his nominibus uocare solemus.
    HOMILIA CXXuII.---In natali apostolorum u. Beatus Lucas euangelista sic ait: Quia designauit Dominus, etc. Grauiori pene subiiciantur, quam illi quibus ueritas nuntiata non fuit.
    HOMILIA CXXuIII.---In natali apostolorum uI. Hoc autem ideo Dominus et Saluator noster dicere uidetur, etc. Et illud quidem simul habere possunt et mali et boni; hoc autem non habebunt nisi boni.
     HOMILIA CXXXI.---In natali plurimorum martyrum I. Talia sunt prelia Christi, talia sunt bella Noui Testamenti. Qui pro Christi nomine persecutionem patiuntur.
    HOMILIA CXXX.---In natali plurimorum martyrum II. Quid est igitur quod Psalmista ait: Orietur in diebus eius iustitia et abundantia pacis. Si igitur hic mercede caruerint, ibi propter hoc mercedem non habebunt.
    HOMILIA CXXI.---In natali plurimorum martyrum III. Multa turba sequebatur Iesum, et non solum sequebatur, uerum etiam opprimebatur, etc. Illorum exemplum uos doceat, si illorum uos beatitudo delectat.
    HOMILIA CXXXII.---In natali unius martyris I.  Paulo ante dixerat discipulis suis Dominus iehsu, etc. Qualis post hanc uitam in regno suo cunctis fidelibus suis apparebit.
    HOMILIA CXXXIII.---In natali unius martyris II. Cum enim alibi Dominus dicat: Diliges proximum tuum. Quoniam si necesse esset, ea simul cum ipsa uita perdere non timebant.
    HOMILIA CXXXIu.---In natali unius martyris III. Ecce uitis uocatur Christus, et uitis uera, etc. Magna est uirtus patientie, sine qua perditur, et per quam anima possidetur.
    HOMILIA CXXXu.---In natali confessorum I. Homo iste Dominus et Saluator noster est, etc. Illic erit fletus et stridor dentium.
    HOMILIA CXXXuI.---In natali confessorum II.  Homo iste nobilis ipse est, qui loquitur Saluator noster, etc. Quod uobis paratum est ab origine mundi.
    HOMILIA CXXXuII.---In natali confessorum III. Quod enim lumbos precingere nos Dominus precipit. Non est igitur conueniens ut unusquisque ibi super omnia constituatur.
    HOMILIA CXXXuIII.---In natali confessorum Iu. Hec autem uerba et alia multa tunc discipulis suis, etc. Qui fecerit et docuerit, hic magnus uocabitur in regno celorum.
    HOMILIA CXXXIX.---In natali confessorum u. Si ergo lumen quod in te est, tenebre sunt, etc. Totum corpus uirtutum, totaque massa operationum lucida erit.
     HOMILIA CXL. In natali confessorum uI. Inc.: Ubi oculi non sunt, ibi lux necessaria non est. Des.: Beati mundo corde, quoniam ipsi Deum uidebunt.
    HOMILIA CXLI.---In natali uirginum I. Regnum celorum hoc loco celestem patriam, etc. Qui profert de thesauro suo noua et uetera.
    HOMILIA CXLII.---In natali uirginum II.  Dixerat modo superius Dominus et Saluator noster: De die autem illa, etc. uigilate itaque, quia nescitis diem neque horam.
    380 HOMILIA CXLIII.---In dedicatione ecclesie. Ex quo tempore primus homo descendit ab Ierusalem. Quia non indigent, qui sani sunt, medico, sed male habentes.




Sermones inediti S. Brunonis episcopi.


 SERMO I.---In Epiphania Domini.
    Inc.: Ad edificationem fidelium spectat, fratres karissimi, extremus euangelice lectionis uersiculus, etc. Des.: Ad patriam perpetue uite gaudiis in celis  fruemur cum angelis, etc.

SERMO II.---In Purificatione beate Marie uirginis.
    Humani generis conditor et redemptor Dominus, etc. Circumcidite corda uestra, et non corpora uestra.

SERMO III.---In natali unius martyris.
     Insuper et ipse Dominus erat in eis qui eorum semini incrementa dabat. Siquidem in tali gaudio meror et tristitia esse non potest.







S. BRUNONIS ASTENSIS EPISCOPI SIGIENSIS HOMILIAE.



381 HOMILIA PRIMA. DOMINICA PRIMA ADuENTUS.





[ADMONITIO.]

ADMONITIO. Diximus in prolegomenis homilias S. Brunonis eodem ordine editas fuisse a Marchesio, quo in codice Med. Laurentiano mss. exscriptas inuenimus; incipiunt enim a prima Dominica Aduentus, que est exordium ecclesiastici anni. His uentus, que est exordium ecclesiastici anni. His non concordant codex uallicellanus, nec editio homiliarum sub nomine Eusebii Emiseni Parisiis acta an. 1575. Non piguit nos editiones cum codicibus mss. conferre, et eiusdem sancti Brunonis commentarium in Euangelia consulere; quare explorata compertaque habemus que ab eodem commentario excerpta sunt, queque addita, ut patet ex hac prima homilia, in qua additionem uncis inclusimus, quodque in sequentibus fiet. Etiam sanctus Maximus Taurinensis de eodem argumento homiliam habet, que secunda est in editione nostra, p. 6.



LECTIO S. EuANGELII SECUNDUM MATTHAEUM .


Dixit iehsu discipulis suis: Sicut enim fulgur exit ab oriente, et paret usque ad occidentem, ita erit et aduentus Filii hominis. Et reliqua. Homilia lectionis eiusdem. .

Hoc est enim quod Psalmista ait: »Deus manifeste ueniet, Deus noster, et non silebit .« Non, ut prius, ueniet occultus, sed quasi sol in sua maiestate prefulgens, ubique apparebit, ubique lucebit cunctis, etiam nolentibus reuelabitur: »Ubicunque fuerit corpus, illuc congregabuntur et aquile .« Aquile enim sanctorum anime sunt, que et altius uolant et clarius uident. He autem tunc ad corpora propria uenientes, ubicunque et quomodocunque dispersa sint, ea iterum  induentur, ut totus integer et immortalis homo resurgat. Potest autem et sic intelligi, ut ubicunque Christi corpus fuerit, illuc et anime conueniant parate eius obedire preceptis. Statim autem post tribulationem eorum dierum sol obscurabitur, et luna non dabit lumen suum; et stelle cadent de celo, et uirtutes celorum commouebuntur, et tunc parebit signum Filii hominis in celo, et tunc plangent omnes tribus terre, et uidebunt Filium hominis uenientem in nubibus celi cum uirtute multa et maiestate. Quia enim Sol iustitie Christus Deus noster omni luce splendidior de celis descendet; sol iste, quem uidemus, obscurabitur, et hec luna non dabit lumen suum, obscurati immenso splendore maioris lucis. Sicut enim luna et stelle solis huius splendore pallescunt,  ita illius inerrabili fulgore ipse sol in tenebris conuertetur. Quod autem stellas cadere dicit, uel sanctorum animas ad corpora descendere, uel ipsas iuxta litteram quasi decidentes et obeuntes lumen solitum amittere significat. [Cadent preterea stelle, quia sancti, qui per stellas significantur, ab iniquis occidentur. Luna uero non dabit lumen suum, quia sancta Ecclesia solitum splendorem in signis et uirtutibus non ostenderet; sol autem obscurabitur, quia heretici, qui tunc erunt, solem iustitie Christum Dominum, eiusque fidem damnare et reprehendere non timebunt.] uirtutes autem celo rum commouebuntur, quia omnis ille exercitus angelorum Christum Dominum nostrum ad iudicium sequetur. Et tunc apparebit signum Filii hominis in  celo; per quod, uel eius crucem uel aliquid aliud uictorie signum intelligere possumus. Et tunc plangent eum omnes tribus terre. Unde in Zacaria propheta scriptum est: »Et plangent eum planctu quasi super unigenitum, et dolebunt super eum, ut dolere solent in morte primogeniti. In die illa magnus erit planctus in Ierusalem, sicut planctus ad Remon in campo Magedon, et plangent terre familie, et familie seorsum .« Quomodo enim super eum non plangant, cum eum in tanta gloria uidebunt, quem cum tanto opprobrio crucifixerunt? Sequitur: Et mittet angelos suos cum tuba, et uoce magna, et congregabunt electos eius a summis celorum usque ad terminos eorum. Angelorum enim ministerio ex omnibus mundi partibus sancti Dei colligentur  et resurgent, a summis celorum animabus descendentibus, et usque ad eorum terminos uenientibus. Sed quoniam celi sancti uocantur, possumus per summos celorum patriarchas et apostolos; per eorum uero terminos quoscunque alios fideles intelligere. Colligentur igitur cardinales electi Dei a summis celorum usque ad terminos eorum; quoniam et maiores, et minores, et primi, et nouissimi, omnes simul in unum conuenient. Quod enim ait cum tuba, ipse exposuit 382 dicens, et uoce magna. Magna enim uox erit, que mortuos suscitabit, et mundum uniuersum replebit. Ab arbore autem fici discite parabolam: Cum iam ramus eius tener fuerit, et folia nata, scitis quia prope est estas; ita et uos cum uideritis hec omnia, scitote quia prope est in ianuis. Sicut  enim ficus nouis ramis et foliis orientibus estatem proximam adesse annuntiat, ita et hec omnia tam magna tamque inusitata Christi aduentum manifestissime annuntiabunt. Amen dico uobis, quia non preteribit generatio hec, donec omnia fiant. Hoc enim de Scribarum et Phariseorum generatione intelligitur, super quam omnem sanguinem iustum uenire superius dixerat. Non prius igitur illa generatio preteribit, non prius deficiet, nec tota a sua iniquitate cessabit, quam ista omnia compleantur. Celum et terra transibunt, uerba autem mea non preteribunt. Quod enim ueritas dicit, immutabile est et preterire non potest, alioquin ueritas non esset. Celum igitur et terra transibunt, quia secundum hoc, quod sunt, in melius commutabuntur, sed uerba ueritatis a statu suo  mutari non possunt.





HOMILIA II. EADEM DOMINICA.





[ADMONITIO.]

ADMONITIO.---Cum iisdem uerbis incipiat huiusce loci euangelici in comm. expositio, n. 47, iisdemque prosequatur usque ad illa uerba: Et que erit tristitia malis, ne eadem repetamus que in editione nostra legi possunt, additamentum hic afferemus. Perperam attributa fuit hec homilia Emiseno Eusebio in edit. Paris., et deinde in Lugdunensi Bibl. PP., tom. uI, apud Anissonios p. 1677, sub nomine Eusebii Gallicani iterum excusa.



LECTIO S. EuANGELII SECUNDUM LUCAM .

In illo tempore, dixit iehsu discipulis suis: Erunt  signa in sole, et luna, et stellis, et in terris pressura gentium. Et reliqua.

Quibusdam interrogantibus Dominum et Saluatorem nostrum, etc. Hinc est quod Daniel ait : »Aspiciebam in uisione noctis, et ecce Filius hominis in nubibus celi ueniebat, et usque ad Antiquum dierum peruenit.« Dixerat enim se uidisse quatuor bestias grandes, et inter se dissimiles, quarum »prima erat quasi leena, et habebat alas ut aquila; quam cum aspiceret auulse sunt ale eius, et sublata est de terra, et super pedes eius quasi homo stetit, et cor hominis datum est ei. Et ecce bestia alia similis urso in parte stetit, et tres ordines erant in ore eius et in dentibus eius: et sic dicebant ei: Surge, comede carnes plurimas. Post hec aspiciebam, et ecce  alia quasi pardus, et alas habebat quasi auis, quatuor super se, et quatuor capita erant in bestia, et potestas data est ei. Post hec aspiciebam in uisione noctis; et ecce bestia quarta terribilis atque mirabilis et fortis nimis, dentes ferreos habebat magnos comedens, et comminuens, et reliqua pedibus suis conculcans.« Habebat autem cornua decem, que cum Daniel aspiceret, »aliud cornu ortum est inter illa, a cuius facie tria de superioribus cornibus euulsa sunt. Erant autem in cornu oculi quasi hominis, et os loquens ingentia. Faciebat uero prelium contra sanctos, et preualebat, et putabat quod posset mutare tempora et leges, et regnum sanctorum traditum est in manus eius usque ad tempus, et tempora, et dimidium temporis, donec Antiquus dierum sedit, et throni  positi sunt.« Hec autem uiderat Daniel, que cum intelligere non posset, unum de astantibus rogauit ut ei exponeret quid ista significarent, dictumque est ei: »Quatuor bestie, quatuor regna consurgent de terra. Suscipient autem regnum sancti Dei altissimi, et obtinebunt illud usque in seculum, et seculum seculorum.« Et de quarta quidem bestia plenius in sequentibus dicetur. De tribus uero, quoniam angelus nichil amplius exposuit, quod Dominus dederit, modo dicemus. Prima igitur bestia regnum Grecorum est, cuius initium Alexander Magnus fuit, quasi leo rugiens tam paruo tempore circumquaque terras occupauit, ut magis uolasse quam pugnasse uideatur. Unde non immerito leonis speciem et aquile alas habuisse describitur. Sed  quoniam paruo tempore regnauit, ideo alas ei auulsas dicit. Stetit autem super pedes quasi homo, quia tandem se mortalem intellexit; et cor proprium recepit, ut magis de morte quam de honoribus cogitaret. Hoc autem regnum quantum Dei populum afflixerit, Machabeorum liber ostendit. Secunda uero bestia regnum Romanorum intelligitur, quod quidem non cum tanta fortitudine, ut Grecorum, cepit; sed ad maiorem potentiam peruenit, quoniam et leo urso fortior est. Tres autem ordines in ore et dentibus, senatum populumque, et ipsos imperatores uel consules significant. His enim tribus ordinibus regnum Romanorum omnes gentes deuorauit et suo imperio subiugauit. Unde et hic ei  383 dicitur »Sarge, comede carnes plurimas.« Et hoc quidem usque ad tempora Constantini Dei populum affligere non cessauit. Per tertiam uero bestiam regnum hereticorum intelligimus, a tempore uidelicet Arii et Constantii heretici et crudelissimi imperatoris. Maiorem enim persecutionem tunc Dei populus passus est, quam illa iam superius dicta regna ei mouissent. Maior est enim in corpore et anima, quam in solo corpore persecutionem pati. Hec autem bestia pardo similis, et quatuor alas habuisse describitur, quoniam hereticorum predicatio uelociter, et paruo tempore totum mundum uolando repleuit. Quatuor enim sunt mundi partes, que per quatuor alas et quatuor capita figurantur. Quatuor enim capita habuit hec bestia, quia in  quatuor mundi partibus suos predicatores heretici habuerunt. Quanta autem potestas Arianis data fuerit Ariminense concilium manifestat. Nunc autem quid de quarta bestia angelus Danieli responderit, audiamus. »Bestia, inquit, regnum quartum erit in terra, quod maius erit omnibus regnis, et deuorabit uniuersam terram, et conculcabit, et deuorabit uniuersam terram, et conculcabit, et comminuet eam. Porro cornua decem ipsius regni, decem reges erunt, et alius consurget post eos, et ipse potentior erit prioribus, et tres reges humiliabit, et sermones contra excelsum loquetur, et sanctos Altissimi conteret, et putabit, quod possit mutare tempora, et leges, et tradentur in manu eius usque ad tempus, et tempora, et dimidium temporis.« Hoc autem  quartum regnum, de quo nunc angelo exponente audiuimus, circa finem seculi exspectamus. Erit enim tunc, ut iam diximus, tribulatio talis, qualis non fuit ab initio seculi, neque fiet. Unde et quarta bestia dissimilis ceteris, magisque terribilis, fortisque describitur. Per decem uero cornua, omnes huius mundi reges intelligere possumus. Siquidem frequenter in diuina pagina omnes per decem significantur. Illud uero cornu, in cuius ortu tria cornua auulsa sunt, quod habebat oculos, et os loquens ingentia, Antichristus est, aliis regibus fortior atque potentior. Qui postquam tres illos reges superabit, et illorum regna subiugabit, in tantam superbiam eleuabitur, ut contra Altissimum loqui, et ore nefario Deum se dicere non timeat. Plenus  namque spiritu Satane, uirtutes multas atque miracula arte diabolica operabitur, et alios quidem signis, alios uero gladiis ad suam uoluntatem conuertet. Preliabitur autem contra sanctos, quia uenient tunc Henoch et Elias, quos, quia ratione superare non poterit, gladiis interimi faciet. Putabit enim quod possit mutare tempora et leges, quia Nouum Testamentum ad ueteris legis consuetudinem transferre conabitur. Regnabit autem per tempus, et tempora, et dimidium temporis, per quod tres annos et dimidium intelligimus: »Quem Dominus iehsu interficiet spiritu oris sui, et auferet illustratione aduentus sui .« Et tunc quidem sicut modo in Euangelio audiuimus, uidebunt  Filium hominis uenientem in nubibus, cum potestate multa et maiestate. Perueniet autem usque ad Antiquum dierum, quia Patri se equalem, eiusdemque antiquitatis se ostendet. His autem fieri incipientibus, etc.

.



HOMILIA III. DOMINICA II ADuENTUS.





[ADMONITIO.]

ADMONITIO.---Commentarium in Matth. num. 41, c. 2 consulant lectores, et que sub homilie titulo a Marchesio tom. II, pag. 3 recensentur, eadem ab illo sublata uidebunt. Nec quidquam noui affert Emisenus, cui hec homilia supposita est;  sed in omnibus consentiens uidetur. Exstat in cod. Laurentiano, sed in Dominica III Aduentus collocata; cum pro Dominica II precedens homilia assignetur.



LECTIO S. EuANGELII SECUNDUM MATTHAEUM. .

In illo tempore, Ioannes, cum audisset in uinculis opera Christi, mittens duos de discipulis suis ait illi: Tu es qui uenturus es, an alium exspectamus? Et reliqua.

Inc.: Ioannes Baptista in uinculis et in carcere positus, cum audisset miracula, etc.

Des.: Hoc ad litteram intelligens, Ioannem Eliam esse arbitratur.



384 HOMILIA Iu. DOMINICA III ADuENTUS.





[ADMONITIO.]

 ADMONITIO.---Eadem est expositio Euangelii in Ioannem num. 3, c. 2, et homilia, quam Marchesius edidit tom. II, pag. 3, et Emisene collectionis auctor usurpauit, et in Dom. Iu Aduentus collocauit.

LECTIO S. EuANGELII SECUNDUM IOANNEM . In illo tempore, miserunt Iudei sacerdotes et leuitas ad Ioannem, ut interrogarent eum: Tu quis es? Et confessus est, et non negauit, et confessus est, quia non sum ego Christus. Et reliqua.

Inc.: Omnes enim existimabant Ioannem esse Christum, etc.

Des.: Hec facta sunt in Bethania trans Iordanem, ubi erat Ioannes baptizans.




HOMILIA u. FERIA Iu QUATUOR TEMPORUM ADuENTUS.





[ADMONITIO.]

ADMONITIO.---Nemo multum laboris impendere debebit ut hanc homiliam, quam edidit Marchesius t. II, pag. 4, assequatur. Legat commentarium in Lucam, num. 3, et eamdem nullo quidem immutato uerbo obtinebit. Supposita fuit Eusebio, ut relique. In cod. Laurentiano eodem sub die collocatam inuenimus, et cum editione Marchesii comparauimus.



LECTIO S. EuANGELII SECUNDUM LUCAM .

In illo tempore, missus est Gabriel angelus a Deo in ciuitatem Galilee, cui nomen Nazareth ad uirginem desponsatam uiro, cui nomen Ioseph de domo Dauid, et nomen uirginis Maria. Et reliqua.

Inc.: Missus est, inquit, Gabriel angelus, qui Dei fortitudo interpretatur.

 Des.: Fiat mihi secundum uerbum tuum. Et discessit angelus ab ea.



HOMILIA uI. FERIA uI QUATUOR TEMPORUM ADuENTUS.





[ADMONITIO.]

ADMONITIO.---Antequam in lucem emitteretur commentarius S. Brunonis in Euangelia, dubitatum fuit cui auctori homilia hec esset ascribenda, utrum Emiseno, an Petro Damiani, uel Brunoni episcopo. Sed huiusmodi editio certum argumentum prebuit Brunonem eius auctorem exstitisse. Conferantur Marchesius tom. II, pag. 6, et Emisenus cum editione nostra eiusdem comment. in Lucam num. 4, et ex eo fonte desumptam quilibet uidebit. Clarissimus presul Stephanus Borgia eam a quodam codice Casinensi sub titulo in octaua uisitationis exscripsit, nobisque pro sua summa humanitate cum aliis eiusdem S. Brunonis scriptis communicauit.



LECTIO S. EuANGELII SECUNDUM LUCAM .


In illo tempore, exsurgens Maria abiit in montana cum festinatione in ciuitatem Iuda, et intrauit in domum Zacarie, et salutauit Elisabeth. Et reliqua. Homilia lectionis eiusdem.

Inc.: uirgo Deo plena ad montana conscendit, superiora petit, etc.

Des.: In eius discessu non parum doluit, qui in illius aduentu tanto gaudio exsultauit.



HOMILIA uII. DOMINICA Iu ADuENTUS.





[ADMONITIO.]

ADMONITIO.---Cum de predicatione Ioannis Baptiste in deserto satis locutus uideretur A. N. in expositione cap. III Euang. S. Matth., ut ipse testatur n. 13 comment. in Lucam, silentio preterit  quidquid de ea idem euangelista initio cap. III tradidit. Eius tamen exstat homilia a Marchesio pro Dominica Iu Aduentus edita, eademque sub nomine Eusebii Gallicani uulgata in tom. uI Bibl. Patrum edit. Lugd. an. 1677, pag. 1718, quam exscribere curauimus Lugdunensem editionem sub oculis habentes.



385 LECTIO S. EuANGELII SECUNDUM LUC. .

Anno Xu imperii Tiberii Cesaris, procurante Pontio Pilato Iudeam; tetrarcha autem Galilee Herode, Philippo autem fratre eius tetrarcha Ituree, et Traconitidis regionis, et Lysania Abiline tetrarcha, sub principibus sacerdotum Anna et Caipha factum est uerbum Domini super Ioannem Zacarie filium in deserto. Et reliqua.

Quoniam quidem, ut Dominus ait, »omne regnum  in se diuisum desolabitur ,« Iudeorum regni desolationem et destructionem proximam iam tunc euangelista monstrabat, quando illud in tot partes diuisum esse dicebat. Quo autem tempore Ioannes predicare ceperit, descriptis terre principibus diligentissime ostendit. Predicabat autem Ioannes baptismum penitentie in remissionem peccatorum. Hoc uidelicet docens et predicans, quia nisi per baptismum et penitentiam non possit fieri remissio peccatorum. Predicabat quidem, sed non dabat: docebat medicinam, sed non sanabat. Non enim baptismi data fuerat forma; nondum Dominus dixerat: »Ite, docete omnes gentes, baptizantes eos in nomine Patris, et Filii, et Spiritus sancti .« Hec est forma baptismi. Aliter baptismus  non ualet. Hanc autem formam sibi Dominus reseruauerat; hanc per seipsum dare uenerat; quia ualde conueniens erat ut uniuersalis medicina per uniuersalem medicum daretur. uenit igitur Ioannes in omnem regionem Iordanis predicans, sed non tribuens baptismum penitentie in remissionem peccatorum, sicut scriptum est in libro sermonum Isaie prophete. uox clamantis in deserto, parate uiam Domini, rectas facite semitas eius. Sic igitur faciebat Ioannes, sicut Isaias de eo predixerat. Clamabat, predicabat uiam Domini, baptismum et penitentiam docebat. Iste enim sunt ille uie, per quas uenitur ad Dominum, et per quas ad nos uenit Dominus. Interrogatus autem Ioannes quis esset, respondit: Ego uox clamantis in deserto. uox enim erat Ioannes,  quia uerbum Christus. Sicut enim uox precedit uerbum, ita et Ioannes Christum precessit. Statim enim, ut ex ore loquentis sonus qualiscunque procedit, uox est, uerbum tamen nondum est, quia omne uerbum significat aliquid; merito uox dicitur Ioannes, merito Christus uerbum uocatur. Hec autem uox in deserto clamabat, quia impios et crudeles ad fidem uocabat, qui non homines pietate, sed feras et belluas crudelitate imitabantur. Desertum enim non est habitatio hominum, sed ferarum. Talis erat mundus iste, tales habitatores habebat. Unde Psalmista ait: »In terra deserta, et inuia, et inaquosa, sic in sancto apparui tibi, ut uiderem uirtutem tuam, et gloriam tuam .« In deserto itaque Ioannes predicabat. Sed quid dicebat?  Parate uiam Domini, rectas facite semitas eius. Tunc enim uiam Domini paramus, eiusque semitas rectas facimus, si ea, que agimus non pro uana gloria, sed sincero affectu et casto amore faciamus. De illis enim, qui omnia opera sua faciunt, ut uideantur ab hominibus, dicebat Dominus: »Amen dico uobis, quia receperunt mercedem suam .« Hoc autem ideo, quia ibant per uiam prauam, et semitas tortuosas. Omnis enim uallis implebitur, et omnis mons et collis humiliabitur. Sed quid per ualles, nisi humiles, quid uero per colles nisi superbos intelligimus? uallis igitur implebitur et exaltabitur, quia humilis S. Spiritus gratia plenus ad celestia sublimabitur. Mons uero et collis humiliabitur,  quia superbus deprimetur, et in tenebras precipitabitur. Unde et subditur: Et erunt praua in directa, et aspera in uias planas. Tunc enim et praua dirigentur, et aspera planabuntur, quia nulla erit superbia, nulla potestas, nulla uirtus, nulla altitudo, que sanctis resistere ualeat. Et uidebit omnis caro salutare Dei. Non enim in primo aduentu Christum Dominum uidebit omnis caro; in secundo autem omnis oculus eum uidebit, sicut ipse ait: »uiuo ego, dicit Dominus, quia mihi curuabitur omne genu, et confitebitur omnis lingua .« De hoc autem salutari patriarcha Iacob spiritu Dei plenus, cum filios benediceret, ait: »Fiat Dan coluber in uia, cerastes in semita mordens ungulas equi, ut cadat ascensor eius retro; salutare tuum exspectabo,  Domine .« Hoc autem tale fuit ac si diceret: Scio, Domine, quia filii mei, progenies mea sua prauitate decepta Antichristum exspectabit. Ego autem salutare tuum Iesum Christum Filium tuum exspectabo, Domine. De tribu namque Dan orietur Antichristus, quem Iudei exspectant, et Messiam uocant. Ipse autem erit coluber in uia, et cerastes in semita, quia omnibus in uia mandatorum Dei currentibus et ad patriam festinantibus insidiabitur, ut eorum itinera impedire ualeat. Omnes enim in uia sumus, omnes ad patriam redimus, quia non habemus hic manentem ciuitatem, sed futuram inquirimus. Tanta est uia, quanta est et uita. In hac ergo uia multum nobis cauendum est, ne ille serpens nobis occurrat, suoque ueneno nos inficiat.  De quo scriptum est: »Trahet draco caudam, et separabit tertiam partem stellarum celi .« Cerastes autem cornutus interpretatur. Hec enim bestia, et hic draco decem cornua habere describitur, per que omnes mundi huius iniquos reges et principes intelligimus. Omnes enim in eius exercitu connumerabuntur; quicunque eius facta imitantur uel imitabuntur. Unde et per beatum 386 Iob dicitur: »Quia post se omnem hominem trahet, et ante se innumerabiles .« Quibus uerbis manifeste ostenditur, quia multi in eius exercitu computabuntur, qui eum corporaliter non uiderunt; siquidem et eos trahet, qui fuerunt ante se, et eos, qui erunt post se. Sequitur: »Mordens ungulam equi, ut cadat ascensor eius retro .« Sed quid per equum, nisi hunc mundum intelligimus? Quid uero per ascensorem, nisi reges omnesque potentes qui ei president suisque moderaminis frenis eum regunt, et ad suam uoluntatem conuertunt? Ungula uero equi, ultima pars mundi intelligitur, quoniam ultima pars corporis ungula est. Hunc igitur equum iam fugientem et pene cursum finientem, ut ita dixerim, pedem trahentem et solam ungulam, id est extremam sui partem ostendentem, mordebit cerastes, id est Antichristus, et sic sui ueneni corruptione inficiet, ut et ipse pereat, et eius ascensores retrorsum cadentes intereant. Tanta erit eius deceptio, tam fraudulenta et uenenosa persuasio, ut in errores inducantur, si fieri possit, etiam electi. Hanc autem bestiam exspectant  Iudei, hanc pestem exspectant Scribe et Pharisei; neque attendunt Iacob patrem prophetantem, neque intelligunt eum benedicentem atque dicentem: »Salutare tuum exspectabo, Domine .«



HOMILIA uIII. IN uIGILIA NATIuITATIS DOMINI.





[ADMONITIO.]

ADMONITIO.---Omni procul dubio censendus est homilie huius auctor S. Bruno ex quo eius commentarius in Mattheum num. 2, c. 1, ipsis uerbis a principio ad finem eam exhibet. Non egemus alio argumento, ut editores Eusebii Emiseni et Gallicani de usurpatione reuincamus. Marchesius tom. II, pag. 8, publicauit.



LECTIO S. EuANGELII SECUNDUM MATTHAEUM .

Cum esset desponsata mater eius Maria Ioseph,  antequam conuenirent, inuenta est in utero habens de Spiritu sancto. Et reliq.

Inc.: Primum autem querendum est cur beata Maria desponsata fuerit?

Des.: Manifestum est igitur, quia iehsu Saluator noster interpretatur.



HOMILIA IX. IN NATIuITATE DOMINI.





[ADMONITIO.]

ADMONITIO.---Qui persepe laudati commentarii lectionem premiserint, e uestigio homilie agnoscent auctorem. Legitur reuera tota num. 6, in Lucam. Neque de suppositione damnare hesitabunt, qui Emisenum aut alium ab ipsis excogitatum auctorem dixerunt. Exstat in Marchesio tom. II, pag 9, quemadmodum sequens homilia que in secunda eiusdem celebritatis missa legitur.



LECTIO S. EuANGELII SECUNDUM LUCAM .


Exiit edictum a Cesare Augusto, ut describeretur uniuersus orbis. Hec descriptio prima facta est a preside Syrie Cyrino. Et reliqua.

Inc.: Quod enim uniuersus mundus describitur, et sub unius potestatis tributum redigitur, etc.

Des.: Gloria in excelsis Deo, et in terra pax hominibus bone uoluntatis.



HOMILIA X. IN EADEM SOLEMNITATE ET IN MISSA II.





[ADMONITIO.]

ADMONITIO.---Diximus supra in Marchesio hanc homiliam immediate sequi precedentem. Idem est in commentario ubi loci euangelici expositio alteri succedit, eamque auctor num. 7, adornauit pag. 158. Aeque hic aliorum scriptorum suppositio proscinditur.



LECTIO S. EuANGELII SECUNDUM LUCAM .


Pastores loquebantur ad inuicem: Transeamus usque Bethlehem, et uideamus hoc uerbum, quod factum est, quod Dominus ostendit nobis. Et reliqua.

Inc.: Pastores, inquit, loquebantur ad inuicem, et de iis que audierant et uiderant, etc.

Des.: Eius fidem predicantes, et eum ubique laudantes, et glorificantes.



387 HOMILIA XI. IN EADEM SOLEMNITATE ET IN MISSA III.





[ADMONITIO.]

ADMONITIO.---Si Eusebii Emiseni editores animaduertissent ad doctrinam de diuinitate uerbi, cuius omnimoda equalitas, et consubstantialitas cum Patre plenissime ab auctore homilie asseritur, Arianorum impugnatorem, non fautorem Emisenum, ut plurimi censuerunt, suspexissent. Ariani  enim, qui uerbum Filium Dei minorem Patre affirmabant, eternam eius generationem, eiusdemque nature substantiam, ceteraque diuinitatis attributa inficiabantur. Dogma autem catholicum est Dei Filium Iesum Christum uerum Deum uerumque hominem esse, minorem quidem Patre secundum carnem, sed equalem, similemque Patri per omnia quoad diuinitatem. In humanitate formam serui sustinuit; in persona diuina in qua utramque naturam Christus copulauit, omnia potuit et egit ut Deus. Premittit aliqua S. Bruno in commentationem euangeliste Ioannis, que hic subiiciuntur, deinde adnectit interpretationem euangelici textus a primo numero comment. usque ad secundum.



LECTIO S. EuANGELII SECUNDUM IOANNEM .

In pincipio erat uerbum, et uerbum erat apud Deum, et Deus erat uerbum. Et reliqua.

 Narrant alii euangeliste Dominum et Saluatorem nostrum ab angelo nuntiatum, de uirgine natum, pastoribus reuelatum, per stellam declaratum, a Magis adoratum, ad templum delatum, et Simeoni presentatum. Narrant preterea, qualiter de Iudea cum parentibus fugerit, qualiter de Aegypto in Iudeam redierit, qualiter creuerit, et uirtute et sapientia profecerit. Hec tamen, et his similia dum euangeliste scribebant uerum hominem esse, et ueram carnem eum suscepisse affirmabant. Ioannes autem euangelista altius ascendens, et usque ad diuinitatem se extendens, ascendit super cherubim, et uolauit, uolauit super pennas uentorum; penetrauit celos, transcendit archangelos, et peruenit usque ad thronum Dei; ibique uidit uerbum Dei, ibi uidit  Dominum Iesum Christum in sinu Patris, et tunc intellexit, quod scriptum erat: »Eructauit cor meum uerbum bonum .« Intellexit utique, et dixit: In principio erat uerbum, et uerbum erat apud Deum, et Deus erat uerbum. iehsu Christus Dominus noster, etc. 

Des.: Deducet te mirabiliter dextera tua.



HOMILIA XII. IN FESTO S. STEPHANI PROTOMARTYRIS.





[ADMONITIO.]

ADMONITIO.---Cum sequens bomilia, exceptis paucis hinc inde ex commentario in hunc locum Matthei desumptis num. 98 diuersam exhibeat expositionem, ideo qualis edita fuit a Marchesio tom. II, pag. 11, iterum eam in lucem proferimus.



LECTIO S. EuANGELII SECUNDUM MATTHAEUM .


In illo tempore, dixit iehsu turbis Iudeorum, et principibus sacerdotum: Ecce mitto ad uos prophetas, et sapientes, et Scribas, et ex illis occidetis, et crucifigetis, et ex eis flagellabitis in synagogis uestris. Et reliqua.

Superius in hoc euangelio Scribis et Phariseis Dominus et Saluator noster loquitur, dicens: ue uobis, Scribe et Pharisei hypocrite, qui edificatis sepulcra prophetarum, et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Ita testimonium estis uobismetipsis, quia filii estis eorum qui prophetas occiderunt. ue, inquit, uobis, non quia edificatis, et ornatis monumenta  prophetarum; hoc enim opus pietatis est, sed quia filii estis eorum qui prophetas occiderunt. Filii quidem non tantum natura, quantum imitatione et iniquitate. Sicut enim boni dicuntur filii Abrahe, quia imitantur Abraham, ita omnes iniqui iniquorum filii dicuntur, quia imitantur iniquos. Unde et Dominus his talibus ait: »Si filii Abrahe essetis, opera utique Abrahe faceretis .« ue igitur illis, qui non Abrahe, non prophetarum, non iustorum filii sunt, quia non eos imitantur; imo uero filii eorum sunt, qui prophetas occiderunt, in omni malitia et iniquitate eos imitantes. Dicunt preterea, si fuissent in diebus patrum suorum, non fuissent socii eorum in sanguine prophetarum; cum  ualde illis nequiores, non solum prophetas occiderunt, uerum 388 etiam ipsum Dominum prophetarum. Unde et subditur: Et uos igitur implete mensuram patrum uestrorum, currite, festinate, ut usque ad eorum iniquitatis integram, perfectamque mensuram perueniatis. Turpe est enim ut alii a patribus uestris, et minores ab illis in nequitia inueniamini. Hoc autem ideo dicit, quia in suam suorumque discipulorum necem, iam nimium eos per inuidiam accensos esse uidebat. Hic autem locutionis modus a grammaticis ironia uocatur. Serpentes, genimina uiperarum, quomodo fugietis a iudicio gehenne? Serpentes enim sunt, quia callidi et uenenosi; genimina uero uiperarum, quia cunctis iniquis iniquiores, cum nec uxor uiro, nec filii parentibus parcant. Qui  utique gehenne iudicium aliter fugere non poterunt, nisi matrem suam occiderint, sicut ipsa quoque eorum patrem interficit. uiperarum enim hec natura dicitur esse, ut quando femina concipit masculum interficiat; quando uero parit, ipsa nichilominus a filiis occidatur. Neque enim exspectant, ut assueto nature ordine oriantur, sed, rupto matris utero, uiolenter foras erumpunt. uipere igitur Synagoga, uir eius Christus: uenit Christus ad Synagogam, totamque euangelice predicationis sementem in eam infudit. Illa sicut uipera, sicut uenenosa et impia, contra eum assurgens, eum interfecit; de cuius impio utero filii eius erumpentes eam occidunt, quoniam Iudei ad fidem uenientes eam excommunicant et damnant. Unde Apostolus ait: »Cum autem placuit  ei, qui me segregauit ex utero matris mee, et uocauit me per gratiam suam ,« etc. Omnes enim hereses damnant, quicunque ab heresibus ad Ecclesiam redeunt; ideo: Ecce ego mitto ad uos prophetas, et sapientes, et Scribas; ideo inquit, ut et uos impleatis mensuram patrum uestrorum: ego mitto ad uos prophetas, et sapientes, et Scribas, et ex illis occidetis, et crucifigetis, et ex eis flagellabitis in synagogis uestris. Talis erat beatus Stephanus, de quo modo, cum legeretur audiuimus; quia plenus gratia, et fortitudine faciebat prodigia et signa magna in populo. Surrexerunt autem quidam de Synagoga disputantes cum eo, et non poterant resistere sapientie, et spiritui, qui loquebatur. Unde Dominus ait: »Ego dabo uobis os, et sapientiam cui non poterunt resistere,  et contradicere omnes aduersarii uestri .« Sic igitur pugnabant sancti; sic eos Dominus pugnare docuit, non armis pugnabant, sed uoce. Sic ante pugnauerat Gedeon, cuius prelium omnia hec sanctorum prelia significauit. Gedeon namque contra Madianitas pugnaturus, his qui secum erant, tubas et lampadas parare iussit . Precepit autem, ut intra lagunculas lampadas occultarent, et sic ad prelium profectus est. Nocte uero inimicorum castra ingressi, lagunculis fractis tenentes tubas dextris, lampadas uero sinistris tubarum clangore et lampadarum splendore omnia circumquaque repleuerunt: quibus hostes perterriti fugere incipiunt, et quasi insani propriis gladiis magna  ex parte se uicissim interficiunt. Talibus igitur armis uicit Gedeon, talibus et sancti martyres uincebant. Quid enim per tubas, nisi predicatorum uoces intelligimus? Quid uero per lampadas, nisi miraculorum splendor figuratur? Laguncule uero uasa fictilia sunt de terra formate, de quibus Apostolus ait: »Habemus thesaurum istum in uasis fictilibus ;« quoniam ante Dominus dixerat: »Nolite timere eos qui occidunt corpus, animam autem non possunt occidere .« Neque laguncularum fractionem, neque corporis passionem SS. martyres metuentes, ad omnia tormentorum genera parati erant. uide igitur quam bene sibi conueniant prelium protomartyris Stephani, et prelium Gedeonis. Si enim per tubas predicatorum  uoces significantur, tunc nimirum beatus Stephanus tuba sonabat, quando incredulos Iudeos arguebat. Quando uero prodigia et signa magna faciebat, tunc utique lampadas manu tenebat. Maior est enim splendor miraculorum quam splendor ignis, et multo longius refulget miraculorum fama quam lampadarum flamma. Tunc autem Iudei seuientes, et ad lapides currentes, protomartyris lagunculam fregerunt, quia eum lapidauerunt et lapidibus occiderunt. uicit tamen beatus Stephanus, quoniam coronatus celos ascendit. Iudei autem uicti sunt, quoniam post paucos annos, destructa ciuitate, in captiuitatem deducti sunt. Sequitur: Et persequimini de ciuitate in ciuitatem, ut ueniat super uos omnis sanguis  iustus, qui effusus est super terram. Apostoli enim, martyres, doctores, prophete, sapientes et Scribe fuerunt, quos ad Iudeos omnesque mundi nationes predicandas Dominus misit. Hos autem Iudei occiderunt, crucifixerunt, flagellauerunt et de ciuitate in ciuitatem persecuti sunt. Nemo enim Christianorum usquam occisus est, qui eorum uel manibus, uel affectu non sit occisus; unde et omnium rei esse dicuntur, omniumque iustorum sanguis super eos uenire Dominus ipse testatur. Hoc autem a quo, et usquequo exponit, dicens: A sanguine Abel iusti, usque ad sanguinem Zacarie filii Barachie, quem occidistis inter templum et altare. Cum enim alibi scriptum sit: »Quod filius non portabit iniquitatem patris, sed unusquisque in peccato suo morietur  ;« quid est, quod modo hic dicitur, quod omnis sanguis iustus ueniet super generationem istam? 389 His enim uerbis Saluator noster dicere uidetur, quod hec impia generatio tantam penam pro suo scelere patiatur, quantam pateretur, si omnium nostrorum sanguinem fudisset, qui ab Abel fusus est usque ad Zacariam. Et hoc merito. Maius enim fuit Christum occidere eiusque corpus, quod est Ecclesia, iniquo odio persequi, quam si omnium iustorum precedentium sanguinem fudissent. Zacaria autem Barachie filius nusquam legitur fuisse occisus. At uero Zacarias filius Ioiade in atrio templi legitur interfectus. Inter templum scilicet et altare, quod sub die erat, ubi hostiarum sanguis fundebatur. Sed quare dixit usque ad Zacariam,  et non potius usque ad seipsum, uel usque ad seculi consummationem? Multum enim iustorum sanguinem fuderunt Iudei, non solum usque ad Zacariam, uerum etiam post Zacariam. Hec igitur, quia historie non conueniunt, spiritualis intelligentia querenda est. Puto enim quod Dominus noster seipsum Zacariam uocat, et preterito pro futuro utitur. Interpretatur enim Zacarias memoria Domini. Sicut enim Christus iehsu dicitur uerbum Domini, sermo Domini, uirtus et sapientia Domini, sic etiam dicitur memoria Domini. Et iste quidem est Barachie filius, qui benedictus Domini interpretatur. Unde et principi se interroganti, an esset Christus filius benedicti? Respondit: Ego sum. Hunc autem occiderunt Iudei inter templum et altare, quoniam  ibi Christi mortem inter se consiliati sunt. Neque enim aliter Christum Dominum Iudei occiderunt, nisi consiliando, accusando et damnando. Unde ipsi quoque dicebant: »Nobis non licet occidere quemquam .« Quod uero in atrio templi de eius morte consilium habitum sit, ipse per Psalmistam ostendit, dicens: »Aduersum me exercebantur, qui sedebant in porta, et in me psallebant, qui bibebant uinum .« Sic igitur Zacarias filius Barachie inter templum et altare occisus est: Ierusalem, Ierusalem, que occidis prophetas, et lapidas eos qui ad te missi sunt, quoties uolui congregare filios tuos, quemadmodum gallina congregat pullos suos sub alas, et noluisti. Ego, inquit, uolui filios tuos multoties congregare et a malitia reuocare,  sicut gallina pullos suos congregat et sub alas suas eos abscondit, ne ab importunis auibus ei subripiantur; sed noluisti. Ego igitur uolui, sed ea conditione si tu quoque uoluisses. Quia ergo tu congregari et saluari noluisti, ego quoque iam nunc congregare et saluare nolo. Unde et dico: »Disperge illos in uirtute tua, et destrue eos, protector meus, Domine .« Dominus enim, qui potest quecunque uult, nullum alium saluare uult, nisi eum qui uult ab eo saluari. Unde etiam per prophetam ait: »Si uolueritis, et audieritis me, bona terre comedetis; quod si nolueritis, gladius deuorabit uos .« Sic enim manifestum est quod Dominus non uult mortem peccatoris, sed ut conuertatur  et uiuat , sicuti etiam manifestum est, quia »neminem uult perire, sed omnes uult saluos fieri, et ad agnitionem ueritatis uenire ;« sic tamen si crediderint et baptizati fuerint, si de peccatis penitentiam egerint et eius fecerint uoluntatem. Ita etiam manifestum est quod eos, qui neque credere, neque baptizari, neque penitentiam agere uolunt, qui de bonitate Dei desperant, et gloriam, que sanctis promittitur, non curant, si in hac praua uoluntate usque in finem perseuerant, manifestum, inquam, est, quia hos tales Deus saluare non uult. Quis enim dicere audeat quod eos saluare uelit, qui saluari non possunt? Quia enim credere nolunt; ideo ad illam beatitudinem peruenire nequeunt. Impossibile est enim sine fide, uel  saluari uel placere Deo; quare dixit Iudeis Dominus: »Quo ego uado, uos non potestis uenire ;« quia ipsi nullam fidem in eum habebant. Preterea Iudei credere non poterant, quia sic de eis Isaias predixerat: »Exceca cor populi huius, ne forte conuertantur, et sanentur .« Sed quare credere non poterant, nisi quia credere nolebant? Fides igitur in uoluntate est. Si enim uoluissent et non potuissent, peccatum non habuissent. De his autem breuiter in commentario diximus, de quo ipsa sumpta sunt; que si quis non intelligit, hec legat ut intelligat. Sequitur: Ecce relinquetur uobis domus uestra deserta. Sic et in psalmis: »Ecce elongaui fugiens, et mansi in solitudine .« Relictis enim Iudeis, in gentibus Dominus  habitat: »Dico enim uobis, non me uidebitis amodo donec dicatis: Benedictus qui uenit in nomine Domini .« Postquam, inquit, hic corporali presentia, qua uobiscum ad tempus conuersatus sum, uos relinquam, non me uidebitis amodo, donec me iterum ad iudicium uenientem melius cognoscatis, simulque una et consona uoce omnes dicatis: »Benedictus qui uenit in nomine Domini.« Hoc est enim, quod alibi ait: »uiuo ego, dicit Dominus, quia mihi curuabitur omne genu, et confitebitur omnis lingua .« Et uidebit omnis caro salutare Dei. Qui cum Deo Patre, etc.



390 HOMILIA XIII. IN FESTO S. IOANNIS APOSTOLI ET EuANGELISTAE.





[ADMONITIO.]

 ADMONITIO.---Concordes sunt codices Casinensis, Mediceo Laurentianus, et uallicellanus in asserenda S. Brunoni episcopo hac homilia, quam Marchesius edidit tom. II, pag. 13. Eam etiam continet comment. in h. l. Ioannis sub num. 55 et 56, sed cum aliqua in priori parte lectionis Marchesii addita uideantur, hic referre statuimus, usque ad illa que ex comment. comparati possunt.



LECTIO S. EuANGELII SECUNDUM IOANNEM .

In illo tempore, dixit iehsu Petro: Sequere me. Et reliqua.

Legitur superius in hoc euangelio, quod discipulos suos ad prandium Dominus inuitauerat. Et bene quidem ad prandium, quia dies paschales erant, dies de quibus ipse dixerat: »Non possunt ieiunare filii sponsi, quandiu cum illis est sponsus .« Talibus enim diebus non semel, sed tota die, si fieri posset Christi conuiuiis interesse, et spiritualibus cibis refici debuissent Christi fideles. Cum autem prandissent, interrogauit Dominus Petrum, et ter interrogauit an eum diligeret. Quo interrogante, et ter similiter respondente: Domine, tu scis, quia amo te. Ait: Pasce agnos meos, pasce oues meas. Prius agnos, deinde oues ei commisit, quia non solum pastorem, sed pastorum pastorem eum constituit. Pascit igitur Petrus agnos, pascit et oues, pascit filios, pascit et matres, regit et subditos et prelatos. Omnium igitur pastor est, quia preter agnos et oues in Ecclesia nichil est, nichil inquam, quod suis pastoribus Christus commiserit. Ecce Petrus, qui ter negauerat, ter Dominum se amare respondit; quatenus  amor deleat culpam et dilectio tollat offensam. Et dicit ei iehsu: Amen, amen dico tibi, cum esses iunior, cingebas te, et ambulabas ubi uolebas; cum autem senueris, extendes manus tuas, et alius te cinget, et ducet quo tu non uis. Quod quid significet euangelista exponens, ait: Hoc autem dixit significans, qua morte clarificaturus esset Deum. In crucis namque patibulo positus beatus Petrus, ibique manus extendens, cum iam quidem senuisset et ad uite finem peruenisset, ab aliis cinctus et ligatus est, et merito postquam ter Dominum se amasse respondit, mortem suam ei Dominus nuntiauit; in qua quantum eum dilexerit, apertissime demonstrauit. Et cum hoc dixisset: Dicit ei: Sequere me. Quod Petro dicitur, omnibus dicitur. Quia enim Petrus pre ceteris  maior erat, merito tota Ecclesia in Petro significabatur. Omnes igitur fideles sibi dictum esse intelligant, id quod soli Petro dictum est: Sequere me, Si me, inquit, diligis, sequere me, ueni post me, etc.





HOMILIA XIu. IN NATIuITATE INNOCENTUM.





[ADMONITIO.]

ADMONITIO.---Plurium additionum interiectio, quibus, ut habemus in Marchesio tom. II, pag. 14, aucta est loci euangelici expositio sub num. 4, pag. 11, nos compulit eam integram lectoribus tradere. An ita sit, quilibet homiliam et commentarium comparans certior fieri poterit.



LECTIO S. EuANGELII SECUNDUM MATTHAEUM .

In illo tempore angelus Domini apparuit in somnis  Ioseph, dicens: Surge, accipe puerum, et matrem eius, et fuge in Aegyptum, et esto ibi usque dum dicam tibi. Et reliqua.

uenerant illis diebus magi ad Dominum, et sicut euangelista refert, munera ei obtulerunt, et admoniti ab angelo in somnis ne redirent ad Herodem per aliam uiam reuersi sunt in regionem suam. Qui cum recessissent: Ecce angelus Domini apparuit in somnis Ioseph, dicens: Surge, et accipe puerum, et matrem eius, et fuge in Aegyptum. Dubitari quidem potest, quomodo completis diebus purificationis in Ierusalem Christus in templo offerri potuit, si statim, ut magi recesserunt in Aegyptum fugiens abiit, aut fortasse tandiu magi in Aegypto morati sunt, donec simul cum  puero et matre eius Ioseph de Ierusalem post purificationem reuerteretur? Sed melius mihi uidetur esse, ut sic dicatur: Qui cum recessissent, aliquo post tempore euoluto, et omnibus, que secundum 391 legem debebantur expletis. Ecce angelus Domini apparuit in somnis Ioseph, dicens: Surge, et accipe puerum, et matrem eius, et fuge in Aegyptum. Adhuc enim omnia quieta erant: adhuc Herodes magos exspectans nondum sui cordis malitiam reuelabat. Unde et secure uadunt in Ierusalem, ut legis mandata perficiant. Inde uero in Aegyptum fugere iubentur, ubi Abraham, et Iacob, et filii Isrel peregrinati sunt. Hoc enim propheta predixerat, dicens: »Ecce Dominus ascendet super nubem leuem, et ingredietur Aegyptum, et corruent omnia  simulacra eius .« Nubes enim. leuis, et nullius corruptionis pondere grauis est uirgo Maria, que in Aegyptum Christum portauit; ut lux in tenebris luceret, et populus qui in tenebris sedebat lucem uideret. Sunt etiam qui ad litteram intelligere uelint, ut Christo Domino Aegyptum ingresso, mox omnia simulacra corruissent. Hanc autem Christi persecutionem Moyses in seipso significauerat. Multa enim sunt, in quibus Moyses Christum significat; sicut enim Moyses a Pharaone, ita et Christus ab Herode persecutionem passus est; et sicut infantes propter Christum in Iudea occisi sunt, ita et in Aegypto propter Moysem in flumine necati sunt. Narrat enim Iosephus quemdam sacerdotem et magum Aegyptiorum prophetasse, quia de Hebreorum  gente talis homo nasciturus esset, qui totam illam terram perdere debuisset; unde et Pharaoni consilium dedit ut omnes Hebreorum infantes interficerentur. Precipit igitur Pharao ut Hebreorum masculos interficerent et feminas reseruarent. Hoc autem ideo faciebat ut ille unus, qui querebatur uel sic inter alios occidi potuisset. Eadem autem intentio fuit et Herodis, qui quoniam Christum inuenire non poterat, tot millia puerorum interfici iussit. Illis autem diebus natus est Moyses, de quo longa historia scribitur, quomodo a parentibus occultatus, quomodo in fluuium missus, quomodo a filia Pharaonis de aqua susceptus, et in filium adoptatus fuerit, quomodo etiam ipsa puella de manibus illius impii sacerdotis, qui eum occidere conatus fuerat, eum  liberauerit; quando, ut predictus historiographus narrat, de capite Pharaonis ludens in infantia coronam eiecit. Hec autem Moyses ideo fortasse pretermisit, ne suum preconium scribere uideretur. uerumtamen postea in Pharaone et in exercitu eius completum uidit; quod tunc infans, et inscius agebat, significabatur. Sequitur: Qui consurgens accepit puerum, et matrem eius nocte, et recessit in Aegyptum, et erat ibi usque ad obitum Herodis. Ecce fugit Christus, et in nocte fugit, ut fuga, que per se difficilis est, noctis obscuritate difficilior fiat. Si ergo Christus fugit Herodem, quanto magis nos diabolum et membra eius fugere oportet? Nulla itineris difficultate terreamur, quia melius est duro labore fatigari,  quam ab hostibus necari: »Arcta enim et angusta uia est, que ducit ad uitam .« uerumtamen nec semper est fugiendum, nec semper est resistendum; sed pro temporis qualitate, et hoc, et illud fieri oportet. Nam et sancti aliquando fugiebant, aliquando hostibus sponte occurrebant. Ipse quoque Saluator noster, qui nos de ciuitate in ciuitatem fugere precepit, cum et ipse si uellet, fugere potuisset, sponte sua tempore passionis hostibus occurrit. Non igitur timore mortis, si iustam et utilem  fore putamus, sed timore peccandi et uisibiles, et inuisibiles hostes fugere debemus. Quare autem Christus in Aegyptum fugerit, euangelista subinferens ait: Ut adimpleretur, quod dictum est a Domino per prophetam dicentem: Ex Aegypto uocaui filium meum: Si enim in Aegyptum non isset, ex Aegypto uocari non potuisset. Sic igitur impleta est prophetia, et utilitas prophetie. Tunc Herodes uidens quod Husus esset a magis, iratus est ualde, et mittens, occidit omnes pueros qui erant in Bethlehem, et in omnibus finibus eius a bimatu et infra, secundum tempus quod exquisierat a magis. Quoniam enim Herodes prophetarum oraculo in Bethlehem nasciturum Christum audierat, ideo omnes pueros, qui erant in Bethlehem et in omnibus finibus eius occidit, ut quia unum  inuenire non poterat, unum simul cum ceteris interficeret. Sed quare a bimatu et infra? Quia secundum magorum responsionem, Christum huius etatis esse sciebat. Preoccupatus enim aliis negotiis, cum iam pene duo anni transiissent, et magi ad eum non reuerterentur, se illusum esse intelligens, ualde iratus omnes hos pueros occidere iussit  . Tunc impletum est, quod dictum est per Ieremiam pro, hetam, dicentem: uox in Rama audita est, ploratus et ululatus multus, Rachel plorans filios suos, et noluit consolari, quia non sunt. Rama enim interpretatur excelsa. Illa igitur uox auditur in Rama, que multum exaltata pre sua magnitudine longe lateque diffunditur. 392 Multus enim ploratus, multusque ululatus ibi erat, ubi tot matres, tot parentes, tot homines  utriusque sexus, uisa tanta crudelitate, etiamsi uellent, uoces cohibere non poterant. Quare autem Rachel filios suos plorare dicitur, cum utique non filii Rachel, quantum ad litteram, sed filii Lie suroris eius omnes isti fuerunt? Iudas enim non Rachel, sed Lie filius fuit, in cuius tribu hec cedes tam immensa facta est. Sed quia Rachel interpretatur ouis, et significat sanctam Ecclesiam, que ouinam simplicitatem imitatur, non immerito filii Rachel esse dicuntur, qui quasi agni innocentes, et sine uoce iugulantur. Denique cuius filii sunt agni? Nonne ouis? Sunt igitur filii Rachel; siquidem illa est ouis, et isti sunt agni. Plorat autem Rachel, id est S. Ecclesia usque hodie filios suos, quia quamuis ad  requiem eos ire intelligat, dolet tamen, quia corporaliter ab ea separantur. Sic autem dolebant et illi, quibus Dominus ait: »Et uos nunc quidem tristitiam habetis; iterum autem uidebo uos, et gaudebit cor uestrum .« Et quamuis multo melius, quam fuerint, sint , ad tempus tamen consolationem non recipit, quoniam in hac uita non sunt. Supplende sunt enim Scripture, ubi ad intelligentiam aliquid deest. Quis enim intelligat: Noluit consolari, quia  non sunt, nisi aliquid addatur? Tale quid et ibi inuenies, ubi de Domino dicitur, quod »uidens ciuitatem fleuit super illam, dicens, quia si cognouisses et tu .« Quis enim intelligere ualeat, quid significet »et tu,« nisi aliquid additum fuerit? Potest autem et sic intelligi quod dicitur: Rachel plorans filios suos noluit consolari, quia non sunt. Sancta namque mater Ecclesia quamuis multum de filiorum suorum nece, durisque cruciatibus lugeat, tamen consolationem non recipit, quia non sunt in tali euentu dande, uel suscipiende consolationes: ubi enim letitia uincit lacrymas, et gloria passionem ibi consolatio necessaria non est: magis enim letandum est de illa uita quam sancti meruerunt, quam de ista sit dolendum quam amiserunt.  Quid est enim hec uita ad comparationem illius uite? Et Dominus ait: »Qui amat animam suam, perdet eam, et qui perdiderit animam suam propter me, inueniet eam .« Denique cur aliunde querat consolationes ille, qui plenus est consolationibus? Illis enim consolatio est necessaria, qui illos lugent, de quibus bonam spem habere non possunt. De martyribus Christi nos bonam spem habentes confidimus perfectam ex illis consolationem habituros, per gratiam eiusdem Iesu Christi, qui cum Patre, et Spiritu sancto uiuit, et regnat Deus in secula seculorum. Amen.



HOMILIA Xu. IN CIRCUMCISIONE DOMINI.





[ADMONITIO.]

ADMONITIO.---Nulla est discrepantia inter Marchesium,  huius homilie editorem, et codices Laurentianum et Signinum; eodem enim modo incipit eodemque desinit. Nos hic non totam homiliam transcribimus, ex Marchesio tom. II, pag. 15, cum pars maior in comment. Euangelii Luc. sub num. 8 legi possit, sed additamentum lectoribus tradimus, quod incipit post illa uerba ulterius inutiliter uulnerarent.



LECTIO S. EuANGELII SECUNDUM LUCAM .

In illo tempore, postquam consummati sunt dies octo, ut circumcideretur puer, uocatum est nomen eius iehsu, quod uocatum est ab angelo, priusquam in utero conciperetur. Et reliqua.

Hec est igitur sancta circumcisio, de qua ad Iosue Dominus ait: »Fac tibi cultros lapideos, et circumcide secundo filios Isrel .« Et paulo post: Hec est igitur causa secunde circumcisionis,  quia populus qui per quadraginta annos in deserto natus fuerat, circumcisus non erat. Quare ergo secunda circumcisio dicitur, uel quare secundo circumciduntur qui prius circumcisi non erant? Secundus enim ad primum refertur, neque sine primo secundus dici potest. Sit igitur prima circumcisio carnalis, secunda spiritualis. Prima Iudeorum, secunda Christianorum. Prima eorum, qui Iordanem transierunt; secunda eorum, qui Iordanem non transierunt. Populus enim iste, qui in deserto natus fuerat, de quo modo dicitur, ut secundo circumcidatur, tunc prius circumcisus est, postquam Iordanem transiuit; quoniam non illam circumcisionem significabat, que fit ante baptismum,  sed illam que fit post baptismum. Iordanis enim baptismum significat, in quo Dominus baptizatus est, qui ueri baptismi principium et formam dedit. Et illa igitur circumcisio que fit ante baptismum, et illa que fit post baptismum, penitentiam significat. Solebant enim sancti his qui baptizandi erant penitentiam imponere; et illa quidem erat prima circumcisio. 393 Quid est enim circumcisio, nisi uitiorum et peccatorum abscissio? Postquam uero baptizati sunt, id est priusquam Iordanem transierunt , tunc secunda circumcisio sequitur. Sed quare secunda? Toties enim circumciditur homo, quoties post peccatum ad penitentiam redit. Qui si nunquam peccaret, nunquam post baptismum, uel circumcisione, uel penitentia  indigeret. Quoniam autem nisi per Christum peccata tolluntur, ipse enim est Agnus Dei, qui tollit peccata mundi; ideo cultris lapideis circumcisio fieri iubetur; quoniam sicut Apostolus ait: »Petra autem erat Christus :« ---»Beatus enim, qui tenebit, et allidet paruulos suos usque ad petram .« Sed quare completis octo diebus circumcisus est Dominus? Quare etiam octaua die fiebat circumcisio? Octaua namque dies ipsa est que prima. Ipsa est autem que Dominica uocatur. Ipsa die mundus cepit, ipsa Christus a mortuis resurrexit, ipsa Spiritum sanctum apostolis dedit, et ipsa ultima et uniuersalis resurrectio fiet. Et tunc quidem perfecte circumcidetur omnis homo, quia tunc omnibus uitiis abscissis  mundus et purus a peccato, qualis initio creatus est, talis ad uitam ducetur eternam. Sequitur, et uocatum est nomen eius iehsu, quod uocatum est ab angelo, priusquam in utero conciperetur. iehsu enim Saluator interpretatur. De hoc enim salutari Iacob patriarcha dicebat: »Salutare tuum exspectabo, Domine ;« ideo et Ioseph, qui Christum significabat Saluator Aegypti a Pharaone uocatus est. Multa sunt enim, in quibus Ioseph Christum significabat. Fuit enim et ipse ouium pastor; inde consilio uenditus a fratribus adoratur; ipse inter principes loquebatur sapientiam, ipse totam Aegyptum a fame liberauit et sua sapientia saluauit, etc.



HOMILIA XuI. IN DIE EPIPHANIAE DOMINI.





[ADMONITIO.]

ADMONITIO.---Tam in editionibus quam in codicibus mss., hec, que homilia nuncupatur, expositio est eiusdem S. Brunonis in hoc euangelium, factaque cum ea collatione, ne unum quidem uerbum omissum est, aut immutatum; quare hic rursum exhibere superuacaneum ducimus, cum lectores in comment. Matth. num. 3, comparare possunt. Ex aduentu magorum ad presepe Domini probauerat ante S. Maximus Taurinen. uocationem gentium ad fidem Christi. uid. hom. 3, de Epiph., pag. 54, etc.



LECTIO S. EuANGELII SECUNDUM MATTHAEUM .

Cum natus esset iehsu in Bethlehem Iuda in diebus Herodis regis, ecce magi ab oriente uenerunt, etc. Et reliqua.

 Inc.: Non enim uacat a mysterio, quod B. uirgo Maria.

Des.: Hec uia in patriam reducit.



HOMILIA XuII. DOMINICA I POST EPIPHANIAM.





[ADMONITIO.]

ADMONITIO.---Quod supra diximus de precedenti homilia, que tota legitur in commentario Euangelii, idem de hac repeti potest; cum paucis additis in principio eadem lectio habeatur. uid. comment. in Lucam c. II; codices Signinus et Laurent. plenissime concordant.



LECTIO S. EuANGELII SECUNDUM LUCAM .

Cum factus esset iehsu annorum duodecim, ascendentibus illis Hierosolymam secundum consuetudinem diei festi, etc.

 Inc.: Religiosi parentes per singulos annos ibant in Ierusalem, etc.

Des.: Sed secundum humanitatem, qua nobis similis factus est.



394 HOMILIA XuIII. DOMINICA II POST EPIPHANIAM.





[ADMONITIO.]

ADMONITIO.---Quid hac de homilia obseruandam sit, infra adnotabimus. Interim compertum habeatur, quod de ea testimonium prebent codices Casinensis, Laurentianus et Signinus; quare non uidetur, quo titulo editor Eusebii Emiseni usurpauerit.



LECTIO S. EuANGELII SECUNDUM IOANNEM .

Nuptie facte sunt in Cana Galilee, et erat Mater Iesu ibi, etc.

Inc.: Has nuptias die tertia euangelista factas  fuisse narrat. Quod qualiter ad litteram intelligendum sit, in illo commentario exposuimus, de quo ista sumpta sunt. Qualiter autem spiritualiter intelligi debeat, audiamus. Prima namque dies secundum legem, secunda sub lege, tertia sub gratia. Hac autem die tertia, hoc tertio incarnationis tempore, etc.



Des.: Christi gloria manifestatur, et credentium fides augetur.



HOMILIA XIX. DOMINICA TERTIA POST EPIPHANIAM.





[ADMONITIO.]

ADMONITIO.---Ne iam uulgatis rebus editio augeatur hec nostra, dicimus in commentario super Euang. secundum Mattheum, pag. 41, totam hanc homiliam habere posse lectores. Supposita iam fuerat Emiseno contra fidem codicum supra memoratorum. Eam edidit Marchesius tom. II, pag. 19; sed penitus reiicimus quoddam fragmentum ab homilia alienum ab aliquo imperito librario additum.



LECTIO S. EuANGELII SECUNDUM MATTHAEUM .

Cum descendisset iehsu de monte, secute sunt eum urbe multe. Et reliqua.

Inc.: Cum, inquit, descendisset iehsu de monte, ubi octo beatitudines, etc.

Des.: Duos passeres offerat, et corpus, et animam Deo reddat.



HOMILIA XX. DOMINICA Iu POST EPIPHANIAM.





[ADMONITIO.]

ADMONITIO.---Nonnisi additionem hic exscribimus quam prebet Marchesius tom. II, pag. 21 in fine homilie, cum superior pars tota sit in comment. in Matth. num. 27, c. 2. Incipit ergo additio post illa uerba: Cuius uocem audiuit, et timuit.

Inc.: Quid enim nauicula, nisi Ecclesia? Quid mare, nisi mundus?

Add.: Sed quare dicitis, homines: Qualis est hic? Similem ei queritis, qui similem non habet. uerumtamen uultis scire qualis est? Scio quia uultis; audite ergo: Qualis Pater, talis Filius, talis Spiritus sanctus. Ecce talis est, nullus alius talis. Sed quid mirum si uenti ei obediunt, qui eos fecit, qui  eos creauit; »qui producit uentos de thesauris suis .« Quod quidem qualiter fiat, nulli hominum ad plenum reuelatum puto. Quatuor sunt mundi partes, et, uenti, qui inde ueniunt, quibus in mari, et in terra, et in ere non paruam Deus exercet potestatem; ipsi enim dant pluuiam et tempestates, ipsi fugant nubes et dant serenitates; ideoque non immerito omnes huius seculi potentes significant. Unde Daniel se quatuor celi uentos uidisse dicit, qui pugnabant in mari magno. Unde et per Salomonem Dominus ait: »Surge, aquilo, et ueni, auster, perfla hortum meum, et fluent aromata illius .« Hic hortus, et hec nauicula idem sunt, uenti autem et hic, et ibi idem significant. Et quidem hoc in horto multa  sunt arborum genera, multe florum et aromatum species. In hoc inter rosas martyres, inter lilia confessores et uirgines requiescunt. Hic est hortus conclusus et fons signatus; hic hortus tutissimus, sanctorum sanctissimus, qui non caret liliis, nequo rosis, nec priuantur arbores suis pomis, ibi fons dulcissimi est saporis. Nunc uentorum flamina tyrannorum agmina perturbant et uentilant 395 cum furore, celum petunt martyres cum honore, delectatur Dominus in odore. Et de aquilone quidem scriptum est: »Ab aquilone pandentur mala super omnes habitatores terre .« De austro uero: »Deus ab austro ueniet .« Per illum igitur aduersa, per hunc autem prospera figurantur.  Dicit igitur Dominus: Surge aquilo, recede, dalocum, quiesce, noli pertubare hortum meum, ueniat auster, ueniat pax et securitas, ueniant prospera, diu exspectata, et fiat tranquillitas magna.




HOMILIA XXI. IN PURIFICATIONE S. MARIAE uIRGINIS.





[ADMONITIO.]

ADMONITIO.---Cum in commentario in Lucam num. 9, maior homilie huius pars contineatur, reliquum eiusdem hic referre curauimus. De ea testimonium prebent codices Signinus, Laurentianus et Casinensis ubi est homilia 23; quare nichili facienda est editio Emiseni in qua ei supponitur.



LECTIO S. EuANGELII SECUNDUM LUCAM .

Postquam impleti sunt dies purgationis eius, secundum legem Moysi, tulerunt illum in Ierusalem, ut  sisterent eum Domino, sicut scriptum est in lege Domini. Et reliqua.

Scriptum est enim in lege Moysi; quod mulier, que suscepto semine pepererit masculum, immunda erit septem diebus, et die octaua circumcidetur infantulus: ipsa uero triginta tribus diebus manebit in sanguine purgationis sue. Omne sanctum non tanget, nec ingredietur sanctuarium, donec impleantur dies purgationis eius. Hac enim lege beata uirgo Maria non tenetur, que nullo suscepto semine uirgo concepit, uirgo peperit, clausa ante partum, clausa in partu, et post partum clausa permansit. Ad cuius distinctionem Moyses non simpliciter dixit: mulier que pepererit masculum; sed cum additamento, que suscepto semine masculum pepererit, immunda  erit septem diebus.



Spiritualiter autem mulier ista Synagoga esse uidetur, que diuine legis semine suscepto, toties masculum pariebat, quoties bonum aliquod agebat: masculus enim filius bonum opus est, et quamuis masculum peperisset et multos boni operis filios genuisset; tamen septem diebus immunda erat. Septem enim illi dies omne illud temporis spatium significant, quod fuit a Moyse usque ad Christi incarnationem, illa enim hebdomada natus est agnus, qui tollit peccata mundi, de quo scriptum est: »Qui dilexit nos, et lauit nos a peccatis nostris in sanguine  suo .« uerumtamen quamuis septimana finita esset et quamuis Christus natus esset, nondum tamen Synagoga penitus mundata erat, quia Christi sanguis nondum fusus erat. Mansit igitur adhuc triginta diebus in sanguine purificationis sue. Exspectauit diem, imo annum trigesimum tertium. Ipso enim anno immolatus est Christus, sine cuius sanguine mundus mundari et lauari non potuit. Quod autem dies pro anno ponatur, in Ezechiele inuenies; ubi dicit: »Diem pro anno, diem pro anno, fili hominis, dedi tibi .« Quare autem infans circumcidatur, ualde notum est, sed quare die octauo dicendum est. Octaua enim dies ipsa est que et prima; in hac enim mundus cepit, Christus surrexit, in hac et uniuersalis resurrectio  fiet. Tunc autem non solum circumcisi, sed omnibus ab eis peccatis abscissis, mundi et immaculati eternum nomen sancti suscipient et hereditatem. Et hec quidem de filio masculo dicta sunt. Sin autem feminam peperisset, immunda erat duabus hebdomadibus, et sexaginta et sex diebus manebat in sanguine purificationis sue. Toties enim Synagoga feminam parit, quoties iniquitatem operatur; pro hac autem filia duabus hebdomadibus est immunda; una uidelicet ante Christi incarnationem, altera uero post Christi incarnationem. Per has duas hebdomadas totum hoc, et illud tempus significatur.  Nisi igitur hanc filiam parere desistat et ad Christi fidem se totam conuertat, nunquam mundabitur Synagoga. Dantur autem ei sexaginta et sex dies ad purgationem, per quos omnes dies usque ad seculi consummationem intelligere possumus; hic enim numerus totus ex senariis constat, in sex diebus etiam ipsis Iudeis operari licet; neque enim in sex dies Sabbatum continetur. Nulla igitur erit excusatio, si in his sexaginta et sex diebus purificati non fuerint. Quamuis autem purgationis dies ad beatam Mariam uirginem non pertinerent, exspectauit et ipsa, etc.





396 HOMILIA XXII. DOMINICA IN SEPTUAGESIMA.





[ADMONITIO.]

ADMONITIO.---Studium quo S. episcopus Signiensis pascendi gregem suum celestibus documentis incendebatur, eum ad ampliorem, qua in comment in Matth. num. 82, fecerat, explanationem exornandam adduxit. Nos ut commode lectoribus pateat, quod Marchesius addidit pag. 23 exscripsimus, omissa extrema parte, eodem in comment, legenda. Consensum habemus condicum Casinensis, Laurentiani et Signini quibus suppositionem Emiseno factam penitus diluimus, etc.



LECTIO S. EuANGELII SECUNDUM MATTHAEUM .

In illo tempore dixit iehsu discipulis suis: Simile est regnum celorum homini patrifamilias, qui exiit primo mane conducere operarios in uineam suam. Et reliqua.

 Conditor humani generis Dominus noster iehsu Christus modo superius proposuit, dicens: Multi erunt nouissimi primi, et primi nouissimi.  Hanc autem propositionem quid importet, sequentia monstrabunt. Ad hanc enim spectat tota subsequens similitudo; unde et in conclusione dicitur: sic erunt nouissimi primi, et primi nouissimi. Quod quidem si de mundi etatibus intelligatur, non uideo qualiter primi sint nouissimi, uel nouissimi primi. Primi enim fuerunt patriarche, et prophete, et ceteri prioris testamenti ad uitam predestinati: nouissimi autem nos sumus, de quibus Ioannes ait: »Filioli, nouissima hora est .« Et Apostolus ait: »Nos sumus, in quos fines seculorum deuenerunt .« Et isti quidem sicut tempore  primi fuerunt; ita et primi denarium susceperunt. Hos enim statim post passionem suam Christus Dominus a penis eripiens, in gloriam introduxit. Apostolus quoque ait: »Quia nos qui uiuimus, qui residui sumus, non preueniemus eos, qui dormierunt, quoniam ipse Dominus in iussu, et in uoce archangeli, et in tuba Dei descendet de celo, et mortui qui in Christo sunt resurgent primi, deinde nos qui uiuimus, qui reliquimur, simul rapiemur cum illis in nubibus obuiam Domino .« Quomodo ergo sunt nouissimi primi? Nunc autem ipsam parabolam audiamus: Simile est regnum  celorum homini patrifamilias, qui exiit primo mane conducere operarios in uineam suam. Hoc tale est, ac si diceret: Sic fit in regno celorum, sicut fecit in uinea paterfamilias, in quam ipse primo mane exiens operarios conduxit. Regnum celorum Ecclesia est. Paterfamilias Christus Dominus noster; eius autem et angeli, et homines sunt. Magna quidem est familia, quia magnus est paterfamilie. uenit autem iste paterfamilias, ut conduceret operarios in uineam suam; uinea enim Domini Sabaoth domus Isrel est. uinea Dei Ecclesia est, extra quam qui laborat mercedem non recipit, in qua qui laborat denarium suscipit; iste enim denarius remuneratio est eterne beatitudinis; ideo unus denarius omnibus datur; unus primis, et unus nouissimis. Et  alii quidem primo mane laborare incipiunt, alii uero circa horam tertiam, alii autem circa sextam et nonam horam, alii quoque circa horam undecimam. Hoc est enim, quod ait: Conuentione autem facta cum operariis ex denario diurno, misit eos in uineam suam. Et egressus circa horam tertiam uidit alios stantes in foro otiosos, et dixit illis: ite et uos in uineam meam, et quod iustum est dabo uobis. Illi autem abierunt. Iterum exiit circa sextam et nonam horam, et fecit similiter. Circa undecimam uero exiit, et inuenit alios stantes, et dicit illis: Quid hic statis tota die otiosi? Dicunt illi, quia nemo nos conduxit; dicit illis, ite et uos in uineam meam. Primo namque mane in uinea Dei laborare ueniunt, qui in adolescentia seruire incipiunt. ueniunt etiam et illi circa  sextam et nonam horam, qui uel in iuuentute, uel in senectute ad penitentiam conuertuntur. Undecima uero hora illa est, que in qualibet etate fini appropinquat et morti proxima est. Hanc enim horam non solum iuuenes et senes, uerum etiam pueri habent. In hac igitur hora laborare incipit et ille, qui in decrepita etate, et ille, qui in graui infirmitate ex toto corde ad Deum conuertitur. »Peccator enim quacunque hora conuersus fuerit et ingemuerit, uita uiuet et non morietur .« Conuertatur igitur, uel undecima hora conuertatur, uel in ultimo uite termino, qui prius otiosus in bono et in malo sollicitus fuit. Nam et ipse si uoluerit et si conuersus fuerit, uel si ad librum laborare ceperit, simul cum aliis mercedem  accipiet et denarium  . Has autem horarum, siue etatum distinctiones ille quoque illius templi porte significare uidentur, de quibus in Apocalypsi Ioannes apostolus ait: »Ab oriente porte tres, ab aquilone porte tres, a meridie 397 porte tres, ab occasu porte tres .« Templum igitur et uinea idem significant: sancta namque Ecclesia et uinea nobis est, in qua laboramus, et templum in quo oramus. In hanc enim uineam et in hoc templum pueri et infantes et primo mane, et per portas orientis ingrediuntur. Adolescentes autem intrant hora tertia, et per angustas portas  magisque difficiles aquilonis. Intrant autem per portas australes iuuenes et senes, qui sexta et nona hora in uinea Domini laborare ceperunt. Portas autem aquilonis ideo angustas et difficiles esse diximus, quia multa impedimenta illis fiunt, qui per eas intrare debent. Sed quid mirum cum ad aquilonem sedem suam diabolus posuerit et ab aquilone pandantur mala super omnes habitatores terre? Miseri adolescentes, qui aquilonis flatibus rigescunt; miseri, quos diabolus perflat et uentilat: beati, qui hanc etatem sine naufragio transire potuerunt. Inde est enim, quod Salomon ait: »Letare, iuuenis, in adolescentia tua .« Hoc autem illis iuuenibus dicitur, qui sic in adolescentia uixerunt, ut de iuuentute non erubescant. Idem quoque  Salomon difficile sibi dicit cognoscere uiam hominis in adolescentia sua. Hinc est enim quod per Isaiam prophetam  his, qui habitant in terra austri, Dominus precepit, ut cum pane et aqua occurrerent illis, qui ueniebant de terra aquilonis et fugiebant de captiuitate Babylonis; fugiebant enim a facie gladii imminentis, a facie arcus extenti et a facie grauis periculi. Talibus igitur cum cibo, et potu spirituali occurrere debemus, quos diabolum persequentem fugere et per penitentiam ad Ecclesiam redire uidemus. Sed quid dicemus de illis impedimentis, que in ipso portarum introitu, et cum iam se euasisse putant, adolescentes patiuntur? Dicit enim Ezechiel propheta: »Conuerti me ad portam, que respicit ad aquilonem, et ecce mulieres  sedebant ibi plangentes Adonidem .« uide igitur, quia in porta aquilonis sedent meretrices ueneris, luxurieque amores plangentes, et amatoria carmina componentes. Hec sunt equidem, et similia, quibus adolescentes impediuntur, ne in uinea Dei laborare, et templum intrare, et orare ualeant. Quare merito sacri canones, nisi transacta hac etate, episcopos et sacerdotes fieri interdicunt.





HOMILIA XXIII. DOMINICA IN SEXAGESIMA.





[ADMONITIO.]

ADMONITIO.---Quamuis S. Bruno parabolam hanc in comment. super caput XIII. Matthei, num. 52,  copiose illustrasset, eaden. in Luce cap. uIII recurrente, aliam protulit interpretationem, qua ne careant lectores, eam a Marchesio tom. II, p. 24, eruimus et hic relatam exhibemus. Exstat enim in codd. Laurentiano, Casinensi et Signino, cum quibus facta collatione perfecte concordat.



LECTIO S. EuANGELII SECUNDUM LUCAM .

In illo tempore cum turba plurima conueniret, et de ciuitatibus properarent ad Iesum, dixit per similitudinem: Exiit qui seminat seminare semen suum. Et reliqua.

Multa turba sequebatur Iesum, multi undique conueniebant, multi de ciuitatibus ad eum properabant,  qui eius uerba audire, ipsum et miracula que faciebat, uidere desiderabant. Cum autem ad eum omnes confluerent, dixit per similitudinem. In parabolis enim loquebatur Dominus, et sine parabolis non loquebatur eis. Unde et per Prophetam dixit: »Aperiam in parabolis os meum, loquar propositiones ab initio .« Nunc autem ipsam parabolam, uel similitudinem audiamus. Exiit, inquit, qui seminat seminare semen suum, et dum seminat, aliud cecidit secus uiam, et conculcatum est, et uolucres celi comederunt illud; et aliud cecidit super petram, et natum aruit, quia non habebat humorem, et aliud cecidit inter spinas, et simul exorte spine suffocauerunt illud, et aliud cecidit in terram bonam, et ortum fecit fructum centuplum. Hec dicens clamabat,  qui habet aures audiendi, audiat. Non sine causa clamabat iehsu; qui enim clamat audiri desiderat. Merito igitur clamat Dominus, quia pauci ibi erant qui eum audirent. Audiebant quidem uocem, audiebant et similitudinem; illud tamen non audiebant quod per illam uocem et per illam similitudinem significabatur; unde et aures audiendi requirebat, quia non aures corporis, sed potius aures cordis hunc clamorem audiunt et intelligunt. Interrogabant autem eum discipuli eius, que esset hec parabola? Et isti quidem nondum aures audiendi eius uerbum adhibuerant, quibus ipse dixit; uobis datum est nosse mysterium regni Dei, ceteris autem in parabolis. Sed ceteris in parabolis, ut uidentes non uideant, et audientes non intelligant. Hoc autem tale est ac si  diceret: ut uidentes umbram non uideant ueritatem, et audientes auribus corporis non 398 intelligant auribus cordis. Hoc autem eorum duritia et infidelitas facit, ut uerba Dei intelligere non mereantur. Est autem hec parabola: Semen est uerbum Dei. Quod autem secus uiam, hi sunt qui audiunt, deinde uenit diabolus, et tollit uerbum de corde eorum, ne credentes salui fiant. Nam qui supra petram, qui cum audierint, cum gaudio suscipiunt uerbum, et hi radices non habent, quia ad tempus credunt, et in tempore tentationis recedunt. Quod autem in spinis cecidit, hi sunt, qui audierunt, et a sollicitudinibus, et diuitiis, et uoluptatibus uite euntes suffocantur, et non referunt fructum. Quod autem in terram bonam, hi sunt, qui in corde bono et optimo audientes uerbum  retinent, et fructum afferunt in patientia. Ecce, ipso Domino exponente, didicimus quid sit semen, quid ager, quid terra secus uiam posita, quid terra petrosa, quid spinosa et quid bona terra significet. Semen enim est uerbum Dei, multum est semen, quia magnus est ager. Hoc enim semine duo magna horrea plena habemus, Nouum uidelicet et uetus Testamentum. Inde enim sumimus quidquid ubicunque seminatur. uidete ergo qualem terram huic semini exhibeatis; uidete ne sitis illa terra, que secus uiam posita sit, cuius semen illi mali uiatores conculcant, qui anime male obedienti dicunt, incuruare, ut transeamus. Hoc autem semen diabolus tollit, quia eius persuasione et deceptione fit, ut  citissime a memoria dilabatur. uidete ne sitis terra petrosa, in qua uerbi Dei semen radices figere non ualet, quia uitiis et diuitiis, carnisque uoluptatibus, que per spinas significantur, comprimitur et suffocatur. Bene autem per spinas hec significantur, quoniam si carni mollia et suauia sunt, animam tamen uulnerant et affligunt. Illi autem sunt bona terra, qui in corde bono et optimo audientes uerbum retinent, et non solum audiunt et retinent, uerum etiam operantur et patientie fructus afferunt. »Non enim auditores legis iusti sunt apud Deum, sed factores legis iustificabuntur .« Unde scriptum est: »Intellectus bonus omnibus facientibus eum .« Et beatus Ioannes in Apocalypsi: »Beatus qui legit et qui audit uerba  prophetie huius, et seruat ea que in ea scripta sunt .« Sed notandum est quod ait in corde bono et optimo; terra enim alia bona, alia melior, et alia optima est. Unde et Mattheus euangelista: Semen, inquit, cecidit in terram bonam, et attulit fructum, aliud trigesimum, et aliud sexagesimum, uliud centesimum. Bona est que trigesimum, melior que sexagesimum, optima que centesimum fructum affert. Si enim libenter audias uerbum Dei, et quod audis, bene et catholice intelligas, et id quod intelligis operaris, bona terra es. Quid est bene et catholice intelligere? nisi dupliciter intelligere; prius uidelicet secundum litteram, postea uero secundum spiritualem intelligentiam. Decem quidem sunt uerba legis, in quibus tota lex pendet et prophete.  Que si dupliciter intelligamus, ad Christum usque conscendimus. Si autem ea, que dupliciter idem ad litteram, et spiritualiter intellexerimus, per singula operemur, fiunt triginta. Bona igitur terra, que decem legis mandata prius ad litteram, deinde uero spiritualiter intelligit, et ea, que intelligit, operatur. Trigesimum ergo dant boni coniugati, si non simpliciter, ut Iudei, sed dupliciter, ut Christiani, legem credunt et intelligunt, et ea, que intelligunt, operantur et custodiunt. Nunc autem ad sexagesimum ueniamus, quem continentes reddunt, qui tanto coniugatis meliores sunt, quanto hic numerus illum excedit, cum totus ille in isto duplex inueniatur. ualde castitatem custodiunt, quam qui solius anime continentiam obseruant. Constat autem  sexagesimus numerus ex sex et decem, quoniam sexies decem, uel decies sex sexaginta fiunt, et in decem totam legis scientiam intelligimus, quoniam, ut iam diximus, in decem legis mandatis uniuersa lex pendet et prophete. In sex autem integra operatio designatur, quia in sex solummodo diebus omnem nostrum laborem et operationem constituit Deus; dies namque Sabbati non ad laborem, sed ad quietem constitutus est. Restat nunc, ut de his dicamus, qui fructum centesimum Domino reddunt; centenarius namque numerus et secundum se, et secundum partes suas perfectus est, quoniam replicari quidem potest, crescere autem non potest; decies namque decem centum faciunt. Et decem  quidem, et centum, et mille, quia non est ubi crescant, perfecti numeri dicuntur. Illi igitur, qui perfecti in Ecclesia sunt, centenarium fructum congrue satis referre intelliguntur, et de talibus quidem Dominus ait: »Si uis perfectus esse, uade, uende omnia que habes, et da pauperibus, et sequere me .« Itemque: »Nolite cogitare de crastino, et nolite solliciti esse anime uestre, quid manducetis, neque corpori uestro quid induamini .« Tales etiam illi erant, qui dicebant: »Ecce nos reliquimus omnia, et secuti sumus te .« Soli igitur perfecti centesimum fructum reddunt, inter quos nec ipse uirgines poni debent, nisi et ipse propter uirginitatem hanc habeant perfectionem. Sic igitur semen, quod cecidit  in terram bonam, attulit fructum aliud trigesimum, aliud sexagesimum, aliud uero centesimum.



399 HOMILIA XXIu. DOMINICA IN QUINQUAGESIMA.





[ADMONITIO.]

ADMONITIO.---Eadem ratione qua superioris homilie copiam ex Marchesio tom. II, pag. 25, fecimus, hanc pariter ab ipso accepimus, cum in commentario desit. Sub S. Brunonis episcopi nomine iidem allati codices referunt.



LECTIO S. EuANGELII SECUNDUM LUCAM .

In illo tempore assumpsit iehsu duodecim discipulos suos, et ait illis: Ecce ascendimus Ierosolymam, et consummabuntur omnia que scripta sunt per prophetas de Filio hominis, etc. Et reliqua.

Multa iam consummata erant que de Filio hominis  prophete predixerant, multa iam completa erant que de eius humanitate prophetauerant, pauca restabant adhuc, que illis diebus adimplenda erant. Que ideo quidem suis discipulis Dominus predicere uoluit; ut cum sua sponte passum intelligamus et ea, que sibi uentura erant, eum prescisse et preuidisse nemo uuquam dubitare audeat. Sequitur: Tradetur enim gentibus et illudetur, et flagellabitur, et conspuetur, et postquam flagellauerint, occident eum, et die tertia resurget, et ipsi nichil horum intellexerunt. Erat enim uerbum istud absconditum ab eis et non intelligebant que dicebantur. Omnia hec prophete predixerant, omnia hec fieri oportebat, quoniam, ut fierent, ipse uolebat. Unde et quibusdam alibi ait: »O stulti et  tardi corde ad credendum in omnibus, que locuti sunt prophete. Nonne sic oportuit pati Christum, et ita intrare in gloriam suam .« Itemque: Quomodo ergo implebuntur Scripture, quia sic oportet fieri? Oportet enim, ut fiat quidquid Dominus fieri disposuit. Tunc autem, ut Mattheus ait: Accessit ad eum mater filiorum Zebedei cum filiis suis, adorans et petens aliquid ab eo. Tunc, inquit, quando Dominus ascendebat Ierosolymam, ut pro omnibus pateretur, tunc mater filiorum Zebedei, id est Iacobi et Ioannis, a filiis admonita accessit ad Iesum, ut primas sedes filiis postularet. In quo manifeste apparet, quia ut Euangelista dicit, uerba Domini discipuli non intellexerant, que modo de  sua passione eis Dominus nuntiauerat; si enim intellexissent, potius ad fletus et lacrymas conuerterentur, quam de dignitatibus aliquid loquerentur: »Accessit igitur ad eum mater filiorum Zebedei adorans, et petens aliquid ab eo .« Mulier ista religiosa Christo familiaris erat, etc.

(Que sequuntur uideri possunt in comment. in cap. XX, 17, Matth., usque ad uerba: Suorum discipulorum pedes lauare non est dedignatus. Addimus autem reliquam homilie partem, ut est in edit. Marchesii pag. 25, que deest in commentario.

Hec autem in uia loquebatur Dominus, his et similibus ad sui exemplum discipulos suos informabat, nec in ipso itinere otiosus esse uolebat. Factum est autem, cum appropinquaret Iericho, que  noua luna interpretatur, cuius mutabilitas tanta est, ut nunquam in eodem statu permaneat. Significat autem mundum istum, cuius mutabilitates infinite sunt, ut enim de aliis taceamus, quis solius hominis mutabilitates dicere ualeat? Hanc autem ciuitatem qualiter, et quibus armis, et in quot diebus ceperit Iosue historia narrat. Quod si bene intelligatur eodem modo, eisdem armis, totidemque diebus a Iesu Christo Domino nostro mundus iste subiugatur. Et tunc quidem appropinquauit Dominus Iericho, quando factus est homo, et carnis nostre mutabilitatem suscepit. Tunc igitur cecus iste illuminatus est, in quo multi ceci intelliguntur. Unde et Mattheus non unum, sed duos cecos esse dicit, per quos duos populos, Iudeos uidelicet et gentiles,  intelligimus. Orto namque iustitie sole, »populus, qui sedebat in tenebris uidit lucem magnam .« Ipse est enim, »qui illuminat omnem hominem uenientem in hunc mundum .« Omnes enim ceci erant; et quando hec lux apparuit, uel pauci, uel nulli illuminati erant. Sed nunquid et modo ceci non sunt? Multi quidem ceci sunt et modo. Quomodo enim ceci non sunt, qui diabolum sequuntur, et semper de uia uitiorum precipitantur. uere utique ceci sunt, quos diabolus trahit. uidisti cecos aliquando a pueris, aliquando etiam a canibus trahi: et melius isti quidem trahuntur, quam illi, qui a diabolo dicuntur. Isti enim cadunt, et surgunt: illi uero, quos diabolus trahit  postquam semel in foueam precipitantur nunquam ulterius leuantur. Cecus autem est omnis superbus, omnis auarus, omnis adulter et fornicator: denique omnes ceci sunt quicunque illam lucem non sequuntur, que ait: »Ego sum lux mundi, qui sequitur me non ambulat in tenebris, sed habebit lumen uite .« Quisquis igitur es, qui te cecum esse intelligis, 400 redi ad uitam; quanto enim quisque iniquior est, tanto a uia longior est. Sed ad quam uiam? Ad illam, per quam transit et ambulat iehsu: »Uniuerse uie Domini misericordia et ueritas .« Ad has igitur redi; per has ambulare disce, clama et mendica; clama non ore, sed corde: clamor cordis altius auditur, celos penetrat et in  Dei auribus resonat. Clama ergo, dic: Miserere mei, Domine fili Dauid. Mendica cum Propheta: »Inclina, Domine, aurem tuam ad me, et exaudi me, quoniam egenus et pauper sum ego .« O quam diues iste erat, qui sic mendicabat et se egenum et pauperem dicebat. Noli audere turbam te increpantem et clamare prohibentem: mala turba, que a tali clamore hominem exturbat. Hec turba, uirorum et malignorum spirituum exercitus intelligitur, qui nos ad Deum clamantes et misericordiam postulantes semper impedire conantur. Si enim cecus tacuisset et turbe increpanti credidisset, adhuc illuminatus non fuisset. Stans autem iehsu iussit illum adduci ad se, et cum appropinquaret, interrogauit eum, dicens: Quid tibi uis ut  faciam? At ille dixit: Domine, ut uideam. Ecce quantum oratio potest, ecce quantum ualet clamor mentis: turbam uincit, Christum sistit; clamore tenetur, qui fortitudine teneri non posset. Stat iehsu, uocat et exspectat eum; interrogat quid uelit, nichil nisi lumen requirit, cum lumine loquitur, et a lumine lumen querit, nichil melius querere poterat: »Beati enim mundo corde, quoniam ipsi Deum uidebunt .« Et iehsu dixit illi: Respice, fides tua te saluum fecit. Et confestim uidit, et sequebatur illum magnificans Deum. Inter dicere et facere Dei nulla distantia est. Dixit illi: Respice, et confestim uidit. Hoc autem fides facit, sine qua impossibile est placere Deo, et sequebatur illum magnificans Deum. Ceci non sequuntur Iesum; illi  enim sequuntur, qui illuminati sunt. Illi uero illuminati sunt, qui in eum credunt, qui ueritatem intelligunt et erroris tenebras a se repellunt. Et tales quidem eum magnificant et laudant, quia non est pretiosa laus in ore peccatoris. Et omnis plebs, ut uidit, dedit laudem Deo. Dignum est enim ut omnes eum laudent qui facit mirabilia magna solus.



HOMILIA XXu. FERIA QUARTA CINERUM.





[ADMONITIO.]

ADMONITIO.---In codice Laurentiano hec homilia, sub num. 28 posita, his uerbis incipit: Ideo enim hypocrite tristes dicuntur, quia ut religiosi appareant, tristitiam quamdam et seueritatem in uultu ostendunt, et deinde omnino conformis est tum  editionibus Eusebii Emisseni et Marchesii, apud quos homilie initium ita est: Tristes enim dicuntur hypocrite, quia ut religiosi appareant, quibus codd. uallicel. et Signin. conueniunt. Eodem modo incipit expositio huiusce euangelii num. 16, c. 1, eumdemque finem habet. Cum aliqua intermedia desint in commentario, ne fraudentur lectores, ea ut Marchesius edidit, exscribimus. Qui copiosiorem ad redarguendam hypocrisin doctrinam exoptarent, adeant homiliam S. Maximi in die Cinerum, pag. 103.



LECTIO S. EuANGELII SECUNDUM MATTHAEUM .

In illo tempore dixit iehsu discipulis suis: Cum ieiunatis, nolite fieri sicut hypocrite tristes. Et reliqua.

Tristes enim dicuntur hypocrite, quia ut religiosi  appareant, tristitiam quamdam et seueritatem in uultu ostendunt, quasi qui multo ieiunio sint confecti. Unde et subditur: Exterminant enim facies suas, ut appareant hominibus ieiunantes. Facies enim suas exterminant, quia ultra sue pulchritudinis terminos, atque naturam incultas et informes horrescere sinunt. Si enim deformitas Deo placuisset, tam pulchra facie hominem non formasset. Sed quare hoc faciunt? ut appareant hominibus ieiunantes. Scriptum est enim: »Homo uidet in facie, Deus autem corda intuetur .« Quia igitur non Deo, sed hominibus placere uolunt, illud exterminant quod ab hominibus uidetur; ideoque quia laudem ab hominibus querunt, mercedem a Deo non recipiunt; et hoc est, quod Dominus ait:  »Amen dico uobis, receperunt mercedem suam .«



Sola igitur intentio facit ut nostra ieiunia et cuncta nostra opera Deo placeant. Unde et in sequentibus ait: Lucerna corporis tui est oculus tuus. Si oculus tuus fuerit simplex, totum corpus tuum lucidum erit; si autem oculus tuus nequam fuerit, totum corpus tuum tenebrosum erit. Anime namque oculus intentio est, que si bona fuerit, omnis eius operatio lucida erit. Unde quidam sapiens ait: Non magis considerandum est quid aliquis agat, sed qua intentione hoc faciat. Qui enim ideo ieiunant, et facies suas  exterminant, ut appareant hominibus ieiunantes, quia stulta et uana intentione hoc faciunt: isti quidem, sicut 401 Dominus ait, receperunt mercedem suam. Similiter autem et alii, quia omnia opera sua faciunt, ut uideantur ab hominibus, nullam aliam mercedem recipient. At uero illis, qui bona intentione hoc faciunt, precepit Dominus ut coram hominibus opera sua faciant. Sic, inquit, luceat lux uestra coram hominibus, ut uideant uestra bona opera, et glorificent Patrem uestrum, qui in celis est. Sola igitur intentio facit ut opera nostra uel bona, uel mala Domino appareant: Homo enim uidet in facie, Deus autem corda intuetur. Unde et ipse ait: »Nolite iudicare, et non iudicabimini .« Iudicatis que nescitis, condemnatis multoties que ignoratis:  aliter uobis, et aliter mihi uidetur: cognoscite prius intentionem, et sic iudicate. Potest enim fieri ut unum et simile opus non una intentione fiat; palam enim eleemosynam dare, et bona, et non bona intentione fieri potest. Si ideo das, ut bonum exemplum alteri tribuas, et Deus inde glorificiter, bona intentio est. Sic igitur in omnibus sola intentio querenda est, que si bona fuerit, totum corpus uirtutum, totaque massa operationum lucida erit. Sed dicis: Quomodo ergo ieiunabo?

(Reliquam homilie partem lectores ex commentario haurient.



HOMILIA XXu FEBIA u POST CINERES





[ADMONITIO.]

ADMONITIO.---Nouum argumentum prestat hec nomilia, ut subrepte a Brunonis commentario conciones, sub Eusebii Emiseni nomine uulgate agnoscantur. Preter uniformem dictionem, que sub num. Matth. 25 comperimus, trium codicum, scilicet Signini, Laurentiani et Casiniensis testimonia accedunt, a quibus Bruno episcopus auctor inscribitur. Non adnotatur in serie homiliarum, quia iam habetur in Dom. Iu post Epiphaniam.



LECTIO S. EuANGELII SECUNDUM MATTHAEUM .

In illo tempore, cum intrasset iehsu Capharnaum accessit ad eum centurio rogans eum, et dicens: Domine, puer meus iacet in domo paralyticus, et male torquetur. Et reliqua.

 Inc.: Qualiter autem centurio ad Iesum accesserit, Lucas euangelista demonstrat, etc.

Des.: Amen dico uobis, non inueni tantam fidem in Isrel.



HOMILIA XXuI. FERIA uI POST CINERES.





[ADMONITIO.]

ADMONITIO.---Apud suppositum Eusebium Emisenum edit. Paris. an. 1575 est homilia 30 cum titulo Feria uI post cineres. Caret autem proemio, quod legitur in Marchesio, et statim incipit ab aliis uerbis: Cetera enim que superius dicta sunt non contraria legi. Codices autem Laurentianus et Signinus perfecte Marchesio respondent. Lectio tamen codicis Laurent. multo perfectior est.



LECTIO S. EuANGELII SECUNDUM MATTHAEUM .

Dixit iehsu discipulis suis: Audistis quod dictum est  antiquis: Diliges proximum tuum, et odio habebis inimicum tuum. Et reliqua.

Inc.: Domino nostro Iesu Christo docente didicimus, quia maximum et primum mandatum est: Diliges Dominum Deum tuum ex toto corde tuo: secundum autem simile huic: Diliges proximum tuum sicut teipsum, etc. Quod autem hic dicitur, et odio habebis inimicum tuum, illud esse puto quod Dominus filiis Isrel precepit, ut Ammonitas et Moabitas interficerent, et nunquam cum eis pacem haberent. Similiter autem precepit de Iebuseis, et Etheis, et Cananeis, aliisque terre illius habitatoribus, ut non illis parcerent, sed in ore gladii omnes consumerent: Ego autem dico uobis: Diligite inimicos uestros, benefacite his qui oderunt uos, etc.

 



402 HOMILIA XXuII. SABBATO ANTE DOMINICAM I QUADRAGESIMAE.





[ADMONITIO.]

ADMONITIO.---Cum in expositione loci huius Euang. S. Marci nichil habeatur, ex comment. in Matth. XIu, 22, num. 62, ubi idem factum enarratur, pene tota homilia desumpta est. Sed quia aliqua uenuti preliminaria premittuntur aliaque immutantur, qualem Marchesius edidit tom. II, pag.  28, et sub Emiseni nomine typographi Parisienses publicarunt n. 31, ex illis erutam, eam in collectionem nostram transtulimus.



LECTIO S. EuANGELII SECUNDUM MARCUM .

In illo tempore, cum sero esset factum, erat nauis in medio maris, et ipse solus in terra. Et reliqua.

De hoc autem Mattheus euangelista sic ait, quia postquam Dominus de quinque panibus quinque millia hominum satiauit: »Iussit discipulos suos ascendere in nauiculam, et precedere eum transfretum, donec dimitteret turbas. uespere autem facto solus erat ibi, nauicula uero in medio mari iactabatur magnis fluctibus; erat enim contrarius uentus .« Ex eo autem tempore Iudeorum populo uesperum fuit, ex quo Christus  sol iustitie de hoc mundo recessit. Eo enim nascente lux orta est eis; eo uero moriente, tenebre facte sunt eis. Quod autem nauicula in medio mari fluctibus iactabatur, hoc significabat, quod post Christi passionem et ascensionem S. Ecclesia in hoc mundo multa aduersa esset passura. Unde et bene dicitur, quia uentus erat ei contrarius. Quid enim uentus contrarius nisi tyrannorum seuiens persecutio? Quarta autem uigilia noctis uenit ad eos ambulans super mare. Quarta enim uigilia ex eo tempore agitur, quo Saluator noster in mundum uenit. Prima enim uigilia fuit ab Adam usque ad Moysen; secunda a Moyse usque ad Dauid; tertia a Dauid usque ad Christum. Prima enim uigilia nimio somno grauata sine lege fuit, secunda legem  habuit, tertia prophetas, quarta Euangelium. Quarta enim uigilia uenit ad eos, quia magis in hac, quam in aliis omnibus seruos suos Dominus uisitare dignatur. Ambulat autem super mare, quia totus ei subiectus est mundus. Et uidentes eum super mare ambulantem, turbati sunt, dicentes, quia phantasma est; et pre timore clamauerunt. Clamor enim confusus et inordinatus eos timore nimio indicat esse turbatos. Statimque iehsu locutus est eis, dicens: Habete fiduciam, ego sum, nolite timere. Sic enim et Moysi Dominus ait: »Ego sum, qui sum, sic dices filiis Isrel: qui est misit me ad uos .« uel ideo fortasse dixit: Ego sum, ut eum quis esset, agnoscerent, audita uoce, quam cognitam habebant: sepe enim alicuius uocem a longe audientes,  quis sit, confestim agnoscimus, etsi eum non uideamus. Respondens autem Petrus, dixit: Domine, si tu es, iube me uenire ad te super aquas. At ipse ait: ueni. Ubique enim beatus Petrus feruentissime fidei fuisse monstratur, neque enim profundissimo pelago sese crederet, nisi fidem certissimam de Domino haberet; sciebat enim Saluatorem nostrum omnia posse, et nichil minus in mari quam in terra potestatem eum habere credebat. uerumtamen quod Petrus super mare graditur, non solum magistro, uerum etiam discipulis mundus iste subiectus esse monstratur. Quamuis enim propter hereticos ita fieri oportebat, qui Christum Dominum, eo quod super mare ambulauerat, non uerum, sed phantasticum  corpus habuisse postea dicebant. uincuntur enim isti, dum beatum quoque Petrum super mare ambulasse audiunt, quem utique uerum corpus habuisse non dubitant. Et descendens Petrus de nauicula ambulabat super aquam, ut ueniret ad Iesum; uidens uero uentum ualidum timuit, et cum cepisset mergi, clamauit, dicens: Domine, saluum me fac. Et continuo iehsu extendens manum apprehendit eum, et ait: Modice fidei, quare dubitasti? Hoc enim facto beatus Petrus ea que sibi ipsi uentura erant iam extunc significauit. In Christi namque nomine quasi super aquas confidenter ambulabat, cum diceret: »Etsi omnes scandalizati fuerint, ego nunquam scandalizabor .« uidens uero uentum ualidum timuit; quia cum Dominus a  Iudeis teneretur, ipse quoque cum aliis discipulis fugit. Mersus est autem quando negauit; deinde uero clamauit dicens: Domine, saluum me fac; quando egressus foras fleuit amare. Ipsum flere surgere fuit. Sed continuo iehsu extendens manum apprehendit eum, quando uoce angelica eum consolando, et quodammodo ad se trahendo dictum est mulieribus: »Ite, dicite discipulis meis, et Petro, quia precedit uos in Galileam .« In eo enim, quod eum proprio nomine uocauit, quasi manu apprehensum tremebundum, et iam perire timentem ad spem gratie eum eleuauit. In his autem Ecclesie quoque prospera et aduersa significari possunt, que quidem aliquando mergi, aliquando uero exsurgere uidetur. Et  cum ascendisset in nauiculam, cessauit uentus. Non est autem intelligendum, ut tunc Iesum nauiculam 403 ascendisset. Prius enim uenit Capharnaum, ibique multa in Synagoga locutus est, que Ioannes quidem scribit; Mattheus autem et Marcus pretermittunt. Dicit enim Ioannes quia uoluerunt eum discipuli in nauiculam suscipere, sed statim fuit nauis ad terram, ad quam ibant, id est Capharnaum. Unde manifestum est eum tunc in nauiculam non ascendisse. Iusserat enim Dominus, ut superius dictum est, ut discipuli sui eum precederent, qui, cum uenissent Capharnaum, ibique eum non inuenissent, flectentes iter, ad eum reuertebantur, et tunc quidem apparuit eis Dominus ambulans super mare, et expletis omnibus, que modo in hoc Euanlio  dicta sunt, postquam ea locutus est, que Ioannes narrat, usque ad illum locum, in quo dicitur: »Hec autem locutus est iehsu in Synagoga docens in Capharnaum ;« redierunt ad nauem, et cum ascendisset in nauicu'am cessauit uentus; nondum enim uentus cessauerat, nec mare a suo feruore quieuerat; sed sicut in nocte, ita et in die eisdem adhuc fluctibus agitabatur; ut autem iehsu ascendit in nauiculam, mox uentus cessauit. Qui autem in nauicula erant, uiso tanto miraculo, stupentes uenerunt, et adorauerunt eum, dicentes: uere Filius Dei es. Marcus uero eos redarguit, et oblitos et obcecatos dicit, quod ex hoc stupentes admirarentur, qui preterita die tam magnum miraculum in quinque  panibus Dominum fecisse cognouerant; unde et ait: Non enim intellexerant de panibus; si enim de panum miraculo recordarentur, iam non erat, ut de maris sedati miraculo mirarentur. Et cum transfretassent, uenerunt in terram Genezareth, et applicuerunt. Cumque egressi essent de naui, continuo cognouerunt eum. Hoc autem Mattheus manifestius dicit. uidetur enim Marcus dicere quod discipuli eum non cognouerint, donec de naui egrederentur; sed non est ita: non enim hoc de discipulis dicitur, sed de hominibus regionis illius; qui statim ut eum cognouerunt, undique infirmos suos ei ad sanandum obtulerunt. Et hoc est, quod Mattheus ait: Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes,  et rogabant eum ut uel fimbriam uestimenti tangerent, et quicunque tetigerunt, salui facti sunt. Oremus autem et nos Dominum, ut in nauiculam pectoris nostri ascendere dignetur, et superbie uentositatem et uitiorum insurgentium procellas quiescere faciat. Ascendat etiam in nauiculam suam, scilicet in S. Ecclesiam, et se ibi manifestet, qui ibi quodammodo esse non uidetur, dum tanto eam persecutionum turbine patitur agitari; et imperet uentis et mari, et fiet tranquillitas magna. Quod autem ait: Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes, ut eos sanaret, quid aliud significat, nisi quia uiri sancti, qui Deum agnoscere meruerunt, pro aliorum peccatis orare, et alios Deo  commendare et offerre debent? Sed quid est Christi uestimenti fimbriam tangere? Aliud est enim tangere Christum, aliud uestimenta Christi. Thomas enim Christum tangens dicebat: »Dominus meus, et Deus meus .« Philippus uestimenta tangebat, et non Christum, cum diceret: »Domine, ostende nobis Patrem, et sufficit nobis .« Propinquius igitur Thomas Christum tangebat, quam Philippus; unde et illi dicitur: »Quia uidisti me, Thoma, credidisti ;« huic autem: Non credis, quia in Patre, et Pater in me est? Qui uidet me, uidet et Patrem. Ille igitur iam uidisse et credidisse; iste uero nondum bene uidisse, uel credidisse dicitur. Illi igitur tangunt Christum, qui in eum perfecte credentes catholice  fidei ueritatem cognoscunt. Illi uero tangunt uestimenta Christi, qui, quamuis intelligere non ualeant, credunt tamen quod eis a ueris catholicis predicatur. Tanto igitur unusquisque longius tangit Christum, quanto minus intelligit et cognoscit Christum. Omnes tamen sanantur, qui uel fimbriam uestimenti eius tangunt: »Quoniam omnis, qui crediderit, et baptizatus fuerit, saluus erit .«



HOMILIA XXuIII. DOMINICA I QUADRAGESIMAE.





[ADMONITIO.]

ADMONITIO.---Hanc homiliam, quam codicibus uallicellano et Laurentiano comparauimus, ex suo comment. in Mattheum condidit S. Bruno paucis additis, que referre non oportet. Sumit autem exordium a precedenti textu qui est in fine cap  III Matth., num. 6, col. 2, totumque adnectit num. 6. Eximia est eius interpretatio.



404 LECTIO S. EuANGELII SECUNDUM MATTHAEUM .

In illo tempore: Ductus est iehsu in desertum a spiritu, ut tentaretur a diabolo. Et reliqua.

Baptizatus iehsu confestim ascendit de aqua, et ecce aperti sunt ei celi, et uidit Spiritum Dei descendentem sicut columbam, et uenientem super se; et ecce uox de celis dicens: Hic est Filius meus dilectus, in quo mihi complacui. Quid est enim, quod baptizato Domino celi aperiuntur? Magnum est hoc mysterium, magnamque his, qui baptizantur, letitiam prefigurat. Clausum erat prius celum, nemo illuc ante baptismum ingrediebatur; nunc autem apertum est, sed baptizatis est apertum. Sic enim Dominus  ait: »Nisi quis renatus fuerit ex aqua et Spiritu sancto, non intrabit in regnum celorum .« Et tunc quidem ductus est iehsu in desertum a Spiritu, ut tentaretur a diabolo; et cum ieiunasset quadraginta diebus et quadraginta noctibus, postea esuriit. Precipui Ecclesie sancti doctores Dominum Iesum in desertum a suo Spiritu ductum esse exponunt.

Hic incipit Euangelii explanatio, et prosequitur usque in finem, qui sic est: Quatenus in ciborum ieiunio significaret nobis ieiunium corporis, et in dierum numero demonstraret ieiunium cordis.



HOMILIA XXIX. FERIA II POST DOMINICAM I QUADRAGESIMAE.





[ADMONITIO.]

ADMONITIO.Tam editiones quam codices supra allati concordant in homilie huius contextu, qui totus fere in comment. in Matth. sub num. 103, continetur. Ut autem locus ad quem spectat adiectio statim uideatur eum fideliter exscribimus.



LECTIO S. EuANGELII SECUNDUM MATTHAEUM .

In illo tempore dixit iehsu discipulis suis. Cum uenerit Filius hominis in maiestate sua, et omnes angeli cum eo. Et reliqua.

Dominus enim, qui prius humilis uenit, et in forma serui, iterum excelsus et sublimis uenturus est in maiestate sua et gloria Patris. uenient autem et omnes angeli cum eo, ut ex ipsa sui exercitus multitudine eius uirtus, et omnis potentia manifestetur. Et tunc quidem sedebit in sede maiestatis sue, quoniam  tunc Patri ceterno equalis et similis reuelabitur. Nusquam enim melius regia dignitas quam sede regia manifestatur. Et congregabuntur ante eum omnes gentes, secundum illud: »uiuo ego, dicit Dominus, quia mihi curuabitur omne genu, et confitebitur omnis lingua .« Non erit ei difficile omnes gentes congregare, cui non fuit difficile creare et resuscitare. Et ipse quidem Pastor bonus, qui oues suas bene cognoscit, bonos a malis separabit. ouesque statuet a dextris. hedos autem a sinistris. Oues enim dicuntur boni propter simplicitatem et innocentiam, hedi uero dicuntur mali  propter uanitatem et petulantiam. In ipsa autem positione dextere, iam extunc utraque pars cognoscere poterit, cui premia, et cui pena immineat. Tunc dicet his Rex qui a dextris eius erunt: uenite, benedicti Patris mei; possidete paratum uobis regnum a constitutione mundi. Quare hoc? uultis audire quare? Esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et operuistis me; in carcere eram, et uenistis ad me. Si enim ante mundi constitutionem regnum eis erat paratum, constat quia, antequam fierent, ad uitam erant predestinati. Qui uero ad uitam predestinati sunt, illi nullatenus perire possunt. Fit autem conditionaliter predestinatio Dei, nichilque sine aliqua conditione predestinatum  est. Predestinatum est enim, ut saluaretur mundus, sed per aquam baptismatis et mortem Filii Dei. Predestinati sunt omnes boni ad gloriam, ea tamen conditione, si fidem tenuerint, si caritatem, si humilitatem, si patientiam, si misericordiam et pietatem, et his similia habuerint. Tales enim eos futuros preuidit, quos Deus ad uitam predestinauit, et quasi predestinando eis diceret: Ego quidem ad uitam uos predestino, si tales et tales fueritis; si mea mandata custodieritis, si fidem et misericordiam habueritis, et si in bono tandem inuenti fueritis. Qui igitur talis esse non uult, qui Dei mandata custodire non nititur, ideo non uenit ad predestinationem, quia non seruat conditionem   . Noli ergo attendere ad predestinationem Dei, quam ignoras, attende ad ea que audis et intelligis. Sicut enim in predestinatione sua uerax est Deus, et mutari non potest, ita et uerba eius uera sunt, et mutari 405 non possunt. Unde et in Euangelio Dominus ait: »Celum et terra transibunt, uerba autem mea non transibunt .« Sed audiamus que sint hec uerba: »Peccator, inquit, quacunque hora conuersus fuerit, et ingemuerit, uita uiuet et non morietur .« Itemque: »Si uolueritis, et audieritis me, bona terre comedetis; quod si nolueritis, gladius deuorabit uos .« Et in Euangelio: »Qui crediderit et baptizatus fuerit, saluus erit; qui uero non crediderit, condemnabitur .« Et  iterum: »Si dimiseritis hominibus peccata eorum, dimittet uobis Pater uester celestis peccata uestra: si uero non dimiseritis hominibus peccata eorum, nec Pater uester dimittet uobis peccata uestra .« Ne queras aliam predestinationem; in his enim uerbis omnis et uite, et mortis predestinatio consistit. Si hec feceris esto securus, et crede indubitanter quia ad uitam eternam destinatus es. Quod si indurato corde hec facere nolucris et in hac malitia perseueraueris, pro certo scias te ad mortem esse predestinatum. Quamuis enim nullus homo ad peccatum sit predestinatus, omnis  tamen homo aut ad gloriam aut ad supplicium predestinatus est. Sequitur: Tunc respondebunt ei iusti dicentes, etc.





HOMILIA XXX. FERIA III POST DOMINICAM I QUADRAGESIMAE.





[ADMONITIO.]

ADMONITIO. Si nulla haberentur codicum mss. testimonia  homilia tamen hec nonnisi Brunoni nostro esset ascribenda. Argumentum enim quod agit, nempe detestationem Simonie, que eius tempore ualde grassabatur in Ecclesia satis comprobat eius genuinum auctorem, et detegit suppositionem editoris Eusebii Emiseni, qui eam inter eius homilias publicauit. Tota etiam legitur in comment. in Matth. sub num. 86, c. 2. Edita ante fuit a Marchesio tom.  II, pag. 31, sed longe perfectior est commentarii lectio. Pro grauitate rei de qua persepe occurret sermo hic rursum exhibemus.



LECTIO S. EuANGELII SECUNDUM MATTHAEUM .

In illo tempore cum intrasset iehsu Hierosolymam commota est uniuersa ciuitas dicens: Quis est hic? Populus autem dicebat: Hic est iehsu propheta a Nazareth Galilee. Et reliqua.

In proximo enim bella acturus, et de hostibus triumphaturus cum triumpho, et gloria ad impiam ciuitatem et ad locum certaminis Dominus uenit. Certus enim de uictoria ante bellum, quod fieri non solet, triumphum suscepit. Ingressus igitur ciuitatem cum hac tanta gloria, commota est uniuersa ciuitas dicens: Quis est hic? Omnes ei obuiam  ruunt, omnes eum uidere desiderant, et ipsa facie cognoscere cupiunt, quem iam in miraculorum gloria cognouerant. Suscitauerat enim Dominus Lazarum illis diebus, ad cuius miraculi magnitudinem omnes stupebant. Et intrauit iehsu in templum Dei, et eiecit omnes uendentes et ementes in templo, et mensas nummulariorum, et cathedras uendentium columbas euertit. Audite hec, Simoniaci, audite nefandi negotiatores; aut cessate a negotiis, aut exite de templo. Non enim unum, uel duos, sed indifferenter omnes et uendentes, et ementes Dominus templi eiecit de templo. Ipse et mensas nummulariorum, et cathedras uendentium columbas euertit. uos nummularii estis, uos columbas uenditis, uos sine nummo et pretio nichil agitis. Columbas enim uendunt,  qui uel Ecclesias, uel sancti Spiritus gratias pretio largiuntur: horum autem cathedras Dominus euertit, ut per hoc eos non esse episcopos intelligamus.  Et dicit eis: Scriptum est: Domus mea domus orationis uocabitur; uos autem fecistis eam speluncam latronum. Latrones enim uos estis: »Qui enim non intrat per ostium in ouile ouium, fur est et latro .« Ostium enim Christus est, qui, quoniam per eum non intrastis, uestras cathedras euertit; per hoc enim ostium illi intrant, qui secundum canonum instituta constituuntur. Exite  igitur de domo orationis, que, quoniam uos in ea inhabitatis, facta est spelunca latronum. Et accesserunt ad eum ceci et claudi in templo, et sanauit eos. Qui igitur cecus est et ueritatem non intelligit, qui claudus est, et recto itinere non incedit, festinet ad templum, ibi inueniet Iesum, ibi illuminabitur et sanabitur. uidentes autem principes sacerdotum et Scribe mirabilia que fecit, et pueros clamantes in templo, et dicentes: Hosanna Filio Dauid, indignati sunt, et dixerunt ei: Audis quid isti dicunt? 406 iehsu autem dixit eis: Utique; nunquam legistis, quia ex ore infantium et lactentium perfecisti laudem? Quod enim principes sacerdotum et Scribe indignantur, inuidia est; quod uero pueri Deum laudant, prophetie adimpletio est. Sic enim prophetauerat  ipse Dauid, quod ex ore infantium et lactentium predicandus et laudandus Dominus esset. Et relictis illis, abiit foras extra ciuitatem in Bethaniam, ibique mansit. Manet enim Dominus usque nunc in Bethania, que domus obedientie interpretatur, quia, relicta Synagoga, in Ecclesia habitat, que eius obediens est uoluntati. Mane autem reuertens in ciuitatem esuriit, et uidens fici arborem unam secus uiam, uenit ad eam, et nichil inuenit in ea nisi folia tantum; et ait illi: Nunquam ex te nascatur fructus in sempiternum. Dominus enim, qui nunquam sine ratione aliquid agit, quando sine ratione aliquid agere uidetur, alicuius magne rei significatio est. Cui enim rationabile uideatur, ut eo tempore in arbore fructum querat, quo sine fructu arbores sunt? Nunquid  enim fructuum tempus ignorat, fructuum, et arborum temporumque Creator? Esurit igitur Dominus non ficus, sed fidem: neque fructus arboris querit, sed fructum operis. Hec enim ficus Synagoga est, que secus uiam plantata, nullum transeuntibus solatium parat. uenit Dominus ad eam, et nichil nisi folia inuenit in ea. Folia enim uerba sunt, folia littere sunt; hec habet Synagoga; bene loquitur, sed non agit quod loquitur. Omnia autem hec de illa parte Synagoge intelligi debent, que in sua infidelitate perdurat, et loquacitatis foliis obumbrata spiritualis intelligentie fructum non reddit; huic enim maledixit Dominus. Pro alia uero Synagoge parte orauit dicens: »Pater, ignosce illis, non enim sciunt quid faciunt .« Isti  igitur, qui maledicuntur, et qui in eternum fructum non reddunt, Scribe et Pharisei sunt, qui in Saluatoris nostri morte nimia inuidia exarserunt. Et arefacta est continuo ficulnea: et uidentes discipuli mirati sunt dicentes: Quomodo continuo aruit! »Altera uero die, ut Marcus ait, eum mane inde transirent, dixit Petrus ad Iesum: Rabbi, ecce ficus cui maledixisti, aruit .« Quotidie Dominus infructuosis arboribus et iniquis hominibus maledicit, et quotidie arefiunt, et igni traduntur, quibus maledicit. Maledicit autem et per se, et per  seruos suos. Unde et subiicitur: Respondens autem iehsu ait eis: Amen dico uobis, si habueritis fidem, et non hesitaueritis, non solum de ficulnea facietis, sed si monti huic dixeritis: Tollere, et iacta te in mare, fiet. Hanc enim fidem Christi discipuli postea habuerunt; quia cecos illuminantes, leprosos mundantes, mortuos suscitantes, et alia miracula facientes, uerum esse quod Dominus promiserat ipso experimento didicerunt.



HOMILIA XXXI. FERIA Iu POST DOMINICAM I QUADRAGESIMAE.





[ADMONITIO.]

ADMONITIO.Ex quatuor commentarii in Mattheum locis positis sub numm. 48, 49, 50, 51, cum homilia sequens a Marchesio edita pro feria Iu post I Dominicam Quadragesime concinnata sit, et res omnino diuerse in illis agantur, egre his  scriptoribus consentio, qui S. Brunonem eius auctorem asserunt. Probabilius consuta ab aliquo librario uidetur, cuius studium fuit homiliam quamcunque condere et locum in serie homiliarum adimplere. Cum uero priori parti, que est sub num. 48, c. 1, aliqua a Marchesio addita referantur, de his copiam lectoribus faciam.



LECTIO S. EuANGELII SECUNDUM MATTHAEUM .

In illo tempore: Accesserunt ad Iesum Scribe et Pharisei, dicentes: Magister, uolumus a te signum uidere. Et reliqua.

Quanta est superbia Scribarum et Phariseorum! quanta est stultitia et infidelitas eorum! Non rogant, non humiliter postulant, sed, inflato stomacho et erecta ceruice dicunt: uolumus a te signum uidere. Signa uidere uolunt, credere autem nolunt. Sed quare  signa querunt, qui iam tot signa uiderunt? Nunquid enim signa non sunt, quod mortui resurgunt, quod ceci illuminantur, leprosi mundantur, paralytici curantur, et demones eiiciuntur? Omnia hec enim signa sunt. Unde et puerum centurionis sanaturus Dominus ait: Nisi signa et prodigia uideritis, non creditis. Qui respondens ait illis: Generatio mala, et adultera signum querit, et signum non dabitur ei, nisi signum Ione prophete. Dum enim signa Pharisei uidere uolunt, audiunt non immerito, quod audire nolunt. Generatio mala et adultera, que toties cum idolis fornicata et deos gentium est secuta, signum querit. Iudei enim signa petunt, et Greci sapientiam querunt: Et signum non dabitur ei, nisi signum Ione prophete. Magnum est enim signum  Ione prophete, in quo Christi mors, sepultura et resurrectio, in quo Iudeorum perditio, 407 et salus gentium significatur. Sicut enim fuit Ionas in uentre ceti tribus diebus et tribus noctibus, ita erit Filius hominis in corde terre tribus diebus et tribus noctibus.---Quid est autem in corde terre, nisi in affectu et desiderio Iudeorum? Et tale est ac diceret: Magnum sit uobis hoc et mirabile signum, quod tribus diebus et tribus noctibus ita me uestre potestati subiiciam, ut in me faciatis quidquid desideratis. Terra autem dicuntur Iudei, quia celestium obliti, sola terrena et transitoria querunt. Hec est autem illa terra petrosa et spinosa, in qua uerbi Dei semen crescere et fructificare  non potest. Multoties enim Iudei uoluerunt capere et tenere Iesum, et non potuerunt. Sed quid mirum? Nunquam enim in eum, si uoluisset, potestatem habuissent. Unde et Pilato ait: Non haberes in me potestatem, nisi datum fuisset tibi desuper. Itemque: Hec est hora uestra et potestas tenebrarum. Tribus igitur diebus et noctibus fuit Dominus in corde terre, id est in uoluntate et potestate Iudeorum, quia et illa nocte, in qua captus est, et tota nocte diei Sabbati in eorum potestate fuit; similiter et tota die, in qua passus est, et tota die Sabbati, et principio diei Domini in illorum fuit potestate, quia et uiuum crucifixerunt, et mortuum sepelierunt, et sepultum in custodia habuerunt. Usitatissimum etenim est, non solum in scripturis, uerum  etiam in uulgata locutione partem pro toto ponere. Sic enim a longe prospicientes dicere solemus: uideo hominem, cum non totum hominem, sed aliquam eius partem uideamus. Similiter autem dicimus ille homo bene uidet, bene audit, bene loquitur, cum soli oculi uideant, sole aures audiant, et sola lingua loquatur. Similiter etiam dicimus: Ille homo uulneratus est, cum solus pes et sola manus uulnerata sit. Fuit igitur Dominus tribus diebus et tribus noctibus in corde terre, quamuis non integris tribus diebus et noctibus. Hec autem sententia omnibus aliis planior mihi et clarior esse uidetur. Sequitur: uiri Niniuite surgent, etc.





HOMILIA XXXII. FERIA u POST DOMINICAM I QUADRAGESIMAE





[ADMONITIO.]

ADMONITIO. Adeant lectores commentarium in Mattheum sub num. 64, c. 2, et totam homiliam pro hac die assignatam, ne uerbo quidem immutato inuenient. De usurpatione S. Brunoni ab editoribus Eusebii Emiseni facta tanto magis certiores reddentur, cum euulsam ex integro ab eodem comment. uidebunt; idem est principium, idem et finis. In edit. Paris. est pag. 59. In edit. Marchesii habetur pag. 33. De muliere Chananea elegantem pariter homiliam egit S. Maximus Taurin. pag. 674.



LECTIO S. EuANGELII SECUNDUM MATTHAEUM .

In illo tempore: Egressus iehsu secessit in partes Tyri et Sidonis, et ecce mulier Chananea a finibus illis egressa clamauit, dicens: Miserere mei, Domine  fili Dauid. Filia mea a demonio male uexatur. Qui non respondit ei uerbum. Et accedentes discipuli eius rogabant eum dicentes: Dimitte eam que clamat post nos. Et reliqua.

Inc.: Hec est igitur causa, cur clamantem mulierem Deus non exaudit, etc.

Des.: uita uiuet, et non morietur.



HOMILIA XXXIII. FERIA uI POST DOMINICAM I QUADRAGESIMAE.





[ADMONITIO.]

ADMONITIO. Satis adnotasse erit hanc homiliam sicut precedentem in comment. Ioannis sub num. 14 contineri; quare superuacaneum ducimus eam alio argumento ab Eusebio Emiseno, cui in edit. tribuitur, uindicare. Facta enim a nobis collatione cum Marchesio tom. II, pag. 33, nichil noui inuenimus.



LECTIO S. EuANGELII SECUNDUM OANNEM .


In illo tempore: Erat dies festus Iudeorum, et ascendit Dominus Hierosolymam. Et reliqua.

Inc.: Ad dies festos Iudeorum Dominus ascendit, ut populis, etc.

Des.: Et nuntiauit Iudeis, quia iehsu esset, qui fecit eum sanum.



408 HOMILIA XXXIu. SABBATO POST DOMINICAM I QUADRAGESIMAE.





[ADMONITIO.]

ADMONITIO. Cum hac de homilia aliqua in commentario desint, ut lectoribus connexio partium sit manifesta; eam qualem dedit Marchesius tom. II, p. 34 et seq., producimus, admonentes inter Eusebianas uulgatam pag. 62 nichil omnino ab ea differre, tam in principio quam in fine. Editores Bibl. Patrum Lugdunenses sub nomine Eusebii Gallicani cum reliquis, ut diximus, in lucem  emiserunt. In comment. Matth. est num. 70, p. 84, col. 2, in fine.



LECTIO S. EuANGELII SECUNDUM MATTHAEUM .

In illo tempore, assumpsit iehsu Petrum, et Iacobum, et Ioannem fratrem eius, et duxit in montem excelsum seorsum, et transfiguratus est ante eos. Et reliqua.

Dominus et Saluator noster, sicut legitur paulo superius, promiserat discipulis suis, dicens: Amen dico uobis, sunt quidam de hic stantibus qui non gustabunt mortem, donec uideant Filium hominis uenientem in regno suo. Si enim de illo regno et de illa gloria intelligamus, in qua modo cum angelis suis se iudicaturum uenire promisit, stare non potest. Nemo enim ibi erat, ubi Dominus ista dicebat,  qui mortem iam non gustauerit; ipse tamen ad iudicium nondum uenit. Qualiter autem hec intelligi debeant, sequentia manifestant. Ait enim Euangelista: Et post dies sex assumpsit iehsu Petrum, et Iacobum, et Ioannem fratrem eius, et duxit illos in montem excelsum seorsum, et transfiguratus est ante eos. Isti igitur sunt, de quibus modo dixerat: qui non gustabunt mortem, donec uideant Filium hominis uenientem in regno suo; scilicet apparentem in uirtute et gloria regni sui.  Transfiguratus enim Dominus, talis in monte, tribus istis suis discipulis apparuit, qualis post hanc uitam in regno suo cunctis suis fidelibus apparebit. Sed quare Saluator noster in illam sue claritatis speciem transfigurare se  uoluit, nisi ut illius glorie, quam predicabat, nos redderet certiores? Unde et tres suos discipulos, qui Ecclesie columne alibi uocantur, adesse uoluit, qui huius tante uisionis testes existerent. Sufficiunt isti tres ad hoc testificandum, quia, sicut scriptum est: »In ore duorum uel trium testium stabit omne uerbum .« Quis enim non credat quod Petrus, Iacobus, et Ioannes testantur? Recte autem in excelso monte ista fiebant, que postmodum in celis fieri debeant. Fiunt uero post dies sex, quia, ut Apostolus ait, huius uite labore finito, qui in sex diebus agitur, »relinquitur Sabbatismus, et requies populo Dei .« Multum  igitur desiderare debemus, ut his sex dies transeant, quatenus Regem nostrum in suo decore sueque maiestatis gloria uideamus. »Scimus enim, ait Ioannes, quia, cum apparuerit, similes ei erimus, quia uidebimus eum sicuti est. Et resplenduit facies eius sicut sol, uestimenta autem eius facta sunt alba sicut nix .« Nihil Euangelista sole splendidius inuenire poterat, cui Christi faciem et uestimenta assimilaret. Nos autem sole splendidiorem eum esse non dubitamus; non enim creatura Creatori ad plenum similis esse potest. Et ecce apparuit illis Moyses et Elias cum eo loquentes. Sed quare Moyses et Elias? In Moyse namque legem, in Elia prophetas uidemus. uident igitur apostoli Moysen et Eliam cum Christo loquentes; uident legem  et prophetas ei testimonium dantes. Unde et Habacuc propheta ait: »In medio duorum animalium cognosceris .« Usque hodie namque in medio duorum animalium, in medio Moyse et Elia, scilicet in lege et prophetis Christus cognoscitur et uidetur. Lege libros Moysi, lege prophetarum libros, ibi Christum inuenies, ibi eum cognosces et uidebis; ibi enim transfiguratur, ibi suis fidelibus eius maiestatis gloria reuelatur. Loquebantur isti duo uiri, ut Lucas ait, simul cum Iesu de morte eius, quam in proximo passurus erat in Ierusalem. Et fortasse leti, quia uidebant sue redemptionis totiusque humani generis diem appropinquare. Respondens autem Petrus dixit ad Iesum: Domine, bonum est nos hic esse; si uis faciamus hic tria tabernacula,  tibi unum, Moysi unum, et Elie unum. Cognouit igitur Petrus Moysen et Eliam, quos nunquam amplius uiderat; quamuis, ut alii euangeliste dicunt, quid diceret, ignoraret.  Ignorabat quidem quia non a seipso loquebatur; alius enim erat, qui loquebatur in eo. Tria tabernacula facere, non est necesse: tria sufficiunt. De tribus tabernaculis Apostolus scribens, ait: »Tabernaculum factum 409 est primum, in quo erat candelabrum, et mensa, et propositio panum, quod dicitur Sancta .« De secundo sic ait: »Post uelamentum autem secundum tabernaculum, quod dicitur Sancta sanctorum, aureum habens thuribulum, et arcam testamenti circumtectam ex omni parte auro,  in qua urna aurea habens manna, et uirgam Aaron, que fronduerat, et tabulas testamenti .« De tertio uero sic: »Christus, inquit, assistens Pontifex futurorum bonorum per amplius et perfectius tabernaculum non manufactum, scilicet non huius creationis, neque per sanguinem hircorum aut uitulorum, sed per proprium sanguinem introiuit semel in Sancta, eterna redemptione inuenta .« Primum igitur tabernaculum est Synagoga, secundum Ecclesia, tertium celum. Et primum quidem fuit Moysi, qui illius populi princeps fuit. »Elias quidem uenturus est, et restituet omnia .« Tertium uero Christi, de quo Apostolus ait:  »Non enim in manufactis sanctis introiuit iehsu, sed in ipsum celum, ut appareat uultui Dei pro nobis  .« Primum in umbra fuit et figura; secundum in figura est, et ueritate; tertium in ueritatis aula. In primo ostenditur uita; in secundo datur; in tertio possidetur. Non enim sacramenta Ecclesie, ut sacramenta Synagoge medicinam docent et ostendunt; sed ipsa potius sunt medicina et remissio peccatorum. Et primum quidem tabernaculum habuit candelabrum, patriarchas uidelicet et prophetas habuit, et mensam, legem scilicet iuxta litteram, in qua mensa erant panes, id est cibi spirituales, qui in ea littera continebantur. Sed quid illis candelabrum, mensam et panes habuisse profuit? Apostolus enim dicit: »Cecitas ex parte contigit  in Isrel .« Et propheta: »Quis cecus nisi populus meus? « Itemque: »Exceca cor populi huius .« Et Psalmista: »Fiat, inquit, mensa eorum coram ipsis in laqueum, et in retributionem, et in scandalum .« Et alibi: »Paruuli petierunt panem, et non erat qui frangeret eis .« Sic igitur Iudei habentes non habuerunt, et legem tenentes nescierunt. Secundum autem tabernaculum thuribulum aureum habuit, ipsos uidelicet apostolos, qui odorem notitie Dei manifestantes in omni loco, aliis erant odor uite ad uitam, et aliis odor mortis ad mortem. Arca uero et Ecclesia idem significant; que bene auro circumtecta dicitur, quia et interius per scientiam et sanctitatem, et exterius  per predicationem et operationem refulget. In hac autem est urna aurea habens manna, Christus uidelicet Dominus noster, ut per urnam humanitatem, et per manna diuinitatem intelligamus. In hac est et uirga Aaron, que fronduerat, per quam B. Mariam uirginem intelligimus, que contra naturam floruit, contra naturam concepit et peperit. Sicut et illa uirga cum esset sicca contra naturam, et flores, et frondes, et nuces germinauit. Tabule uero Testamenti, que ibi erant, utriusque Testamenti scientiam sanctam Ecclesiam et habere et possidere significabant. De tertio uero tabernaculo nichil tale dicitur. Non candelabrum, non mensa, non arca, uel urna ibi ponitur, nichil est ibi in figura, omnia sunt ibi in  ueritate. Unde Apostolus ait: »uidemus nunc per speculum in enigmate, tunc autem facie ad faciem. Nunc cognosco ex parte; tunc autem cognoscam, sicut et cognitus sum .« Hec sunt autem tria tabernacula, que beatus Petrus in exstasi positus facere uoluisse narratur  . Sequitur: Adhuc eo loquente, ecce nubes lucida obumbrauit eos. Et ecce uox de nube dicens: Hic est Filius meus dilectus, in quo mihi bene complacui, ipsum audite. In nube enim Deus apparuit, quia in sua maiestate ab hominibus uideri non potest; sicut ipse ait: »Non uidebit me homo, et uiuet .« Possumus  autem per hanc nubem diuinam Scripturam significare, que aqua sapientie plena intelligentibus lucida, non intelligentibus obscura apparet. In hac quidem nube omnipotens Deus audiri quidem potest, uideri autem et intelligi sicuti est, non potest. Ubique enim eum loquentem audiuimus, nusquam autem, nisi per speculum et in enigmate eum uidemus; ipse enim in prophetis, ipse in apostolis loquitur. Unde ipse Dominus ait: »Non enim uos estis, qui loquimini, sed Spiritus Patris mei, qui loquitur in uobis .« Nubem igitur uidere possumus, ipsum autem, qui in nube loquitur, uidere non possumus. Nam et modo in hac nube sacri Euangelii eum loquentem audiuimus; eum tamen non uidemus. Cuius enim nisi illius uox est, quod  iste littere sonant: Hic est Filius meus in quo mihi bene complacui. Bene enim in Filio suo sibi complacuit, qui in hominis creatione sibi displicuit. Unde ipse ait: »Penitet me fecisse huminem .« Hunc autem audire, huic et credere, et obedire nos admonet. Cui enim, nisi sapientie, ueritati et iustitie credere debemus? ipse enim est Dei uirtus, et Dei sapientia, ipse est uia, ueritas et uita. Et audientes discipuli ceciderunt in faciem suam, et timuerunt ualde. Quid enim si speciem eius uidissent, qui eius uocem ferre non potuerunt? Et accessit 410 iehsu et tetigit eos, dixitque eis: Surgite, et nolite timere. Beati illi, quos tangit iehsu; beati illi, quos salus tangit, et uita; illi enim surgunt sine timore, et securi sunt. Rogemus igitur  eum ut et nos tangat, et a somno stuporis et insipientie excitet, atque ad se uidendum oculos nobis aperiat. Leuantes autem oculos suos neminem uiderunt, nisi solum Iesum. Sufficit uidere Iesum, sufficit uidere illam lucem, quam »qui sequitur, non ambulat in tenebris, sed habebit lumen uite .«---Et descendentibus illis de monte precepit iehsu, dicens: Nemini dixeritis uisionem, donec Filius hominis resurgat a mortuis. Conueniens enim erat, ut hec tanta gloria eius tunc primum predicaretur, quando carnis mortalitate exutus noue resurrectionis gloria et decore indueretur.



DOMINICA II QUADRAGESIMAE.





HOMILIA XXXu. FERIA II POST DOMINICAM II QUADRAGESIMAE.





[ADMONITIO.]

ADMONITIO. Non opus est ut sequentem homiliam in Marchesio, uel in edit. Eusebii queramus; eam fideliter prestat commentarius in Ioannem sub num. 25.



LECTIO S. EuANGELII SECUNDUM IOANNEM .

In illo tempore: Dixit iehsu turbis Iudeorum: Ego uado, et queretis me, et in peccato uestro moriemini. Et reliqua.

Inc.: Ego, inquit, uado. Ego ad Patrem redeo, etc.

 Des.: Hec illo loquente multi crediderunt in eum.



HOMILIA XXXuI. FERIA III POST DOMINICAM II QUADRAGESIMAE.





[ADMONITIO.]

ADMONITIO. Expositio quam sanctus Bruno egit loci huius Euangelii translata est in usum homilie, nulla facta additione. Quare eam legentes sub num. 94, c. 1, comment. in Matth., absque eo quod Marchesium, aut Eusebium Emisenum consulant, totam expositoris doctrinam habebunt.



LECTIO S. EuANGELII SECUNDUM MATTHAEUM .

In illo tempore, locutus est iehsu ad turbas et ad discipulos suos, dicens: Super cathedram Moysi sederunt Scribe et Pharisei. Et reliqua.

Inc.: Quid est sedere super cathedram Moysi, etc.

 Des.: Deposuit potentes de sede, et exaltauit humiles.



HOMILIA XXXuII. FERIA u POST DOMINICAM II QUADRAGESIMAE.





[ADMONITIO.]

ADMONITIO. Facili quidem negotio homiliam hanc obtinebimus, si ad commentarium in Lucam oculos conuertamus. Collector homiliarum, uel idem auctor S. Bruno ex illo a capite usque ad finem eam deprompsit.



LECTIO S. EuANGELII SECUNDUM LUCAM .

In illo tempore, dixit iehsu discipulis suis: Homo quidam erat diues, et induebatur purpura et bysso, et epulubatur quotidie splendide. Et reliqua.

Inc.: Hec uerba et diuitibus et pauperibus ualde necessaria sunt, etc.

Des.: Timent et orant, ne et ipsi decipiantur.



411 HOMILIA XXXuIII. FERIA uI POST DOMINICAM II QUADRAGESIMAE.





[ADMONITIO.]

ADMONITIO. Non est dissimilis hec homilia a precedentibus cuius textus a commentario in Mattheum sub num. 88, c. 2 exscriptus est. Idem enim est principium, et pauca solum in fine addita sunt, quorum omissio nichil refert. Eusebio Emiseno, ut superiores, est attributa, et sub num. 40 posita. Lugdunenses editores in Bibl. Patrum, ut diximus, pro Eusebio Emiseno Eusebium Gallianum usurpant, et exstat tom. uI, pag. 724.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis et turbis Iudeorum parabolam hanc: Homo erat paterfamilias, qui plantauit uineam, et sepe circumdedit ei. Et reliqua.

 Inc.: In figura huius hominis patrisfamilias Deum patrem significat, etc.

Des.: Hec igitur causa quod eum tenere uolentes eum tenere non potuerunt.



HOMILIA XXXIX. SABBATO POST DOMINICAM II QUADRAGESIMAE.





[ADMONITIO.]

ADMONITIO. Opportune facta est editio commentarii S. Brunonis in Euangelia, ut lectione eius plura errata, que in editione Homiliarum Marchesii irrepserunt, corrigantur. Si idem commentarius paulo post medium seculi XuI cognitus fuisset, nullus ausus esset Eusebium uel Emisenum, uel Gallicanum effingere, eisque ascribere, que certissime S. Brunonis Astensis opera demonstratur. Hec homilia ex integro ab eodem comment. in Lucam n. 36 decerpta, attamen eidem Emiseno attributa.



LECTIO S. EuANGELII SECUNDUM LUCAM 

In  illo tempore, dixit iehsu discipulis suis: Homo quidam habuit duos filios. Et reliqua.

Inc.: Homo iste, Deus ipse hoc in loco intelligitur.

Des.: Et taliter ea habemus, ut aliter ea habere nolimus.



HOMILIA XL. DOMINICA III QUADRAGESIMAE.





[ADMONITIO.]

ADMONITIO. Caret commentarius Euangelii secundum Lucam cap. II loci huius, qui hac in Dominica legitur, expositione. Pro ea supplere potest homilia tum a Marchesio, tum sub noto auctore Eusebio Emiseno edita, quam et nos iterum in Lucam emittimus. Monitos attamen facimus lectores prime parti assutam esse illustrationem cap. XII. Matth. u, 25, ubi de demone Beelzebub  agitur sub num. 47, c. 1, usque ad illa uerba: Quoniam ligatos eos teneo, et uinctos habeo. Que sequuntur post illa Luc. XI, 13: Qui non colligit mecum, dispergit. Legantur in eod. comm. in Matth. sub num. 49 et 50.



LECTIO S. EuANGELII SECUNDUM LUCAM .

In illo tempore, erat iehsu eiiciens demonium. Et reliqua

Beatus Mattheus euangelista hominem istum non solum mutum, sed etiam cecum  fuisse narrat. Cecus est enim omnis homo, qui eam lucem non sequitur, que ait: »Ego sum lux mundi, qui sequitur me, non ambulat in tenebris, sed habebit lumen uite .« Mutus uero, qui peccatum suum confiteri, et in Dei laudibus labia sua aperire nescit. Demonium autem ille habet, qui  in aliquo magno peccato perseuerat; ideoque Apostolus nos admonet, dicens: »Non regnet peccatum in uestro mortali corpore .« Quandiu enim peccatum in homine regnat, tandiu uictus et captus a diabolo possidetur. Hic igitur cecus et mutus si Domino offeratur, si ad penitentiam conuertatur, mox iehsu curabit eum; ita ut eiecto demonio loquatur et uideat. Loquatur autem non uana et inutilia, ut prius, sed sancta et religiosa, qualia loqui conuenit Christianum. uideat uero non uanitates oculis cordis, sed lumen uite et ueritatis oculis mentis. Quidam autem ex eis dixerunt: In Beelzebub principe demoniorum eiicit demonia. De his autem Mattheus euangelista sic ait: Pharisei autem hec  audientes dixerunt: Hic non eiicit demones 412 nisi in Beelzebub principe demoniorum. Quanto enim Pharisei ceteris meliores et sapientiores esse uidebantur, tanto multoties maiori inuidia contra Dominum mouebantur. Sed quis Pharisei uos ista docuit? Nisi enim Beelzebub discipuli essetis, hec talia in eius preconio non diceretis. uidetis Iesum mortuos suscitare, cecos illuminare, leprosos mundare, omnes languores omnesque infirmitates curare, et dicitis quia in Beelzebub eiicit demonia? Nunquid enim Beelzebub, deus muscarum, hec aliquando facere potuit? »Alii autem tentantes, signum de celo querebant ab eo .« Quibus, quid Dominus responderit, alius euangelista exponit, dicens: Generatio hec praua et peruersa signum querit   , et signum non dabitur ei, nisi signum Ione prophete. Sicut enim fuit Ionas in uentre ceti tribus diebus et tribus noctibus, ita erit Filius hominis in corde terre tribus diebus et tribus noctibus. Sufficiat uobis hoc signum, neque de terra, neque de celo dabitur uobis aliud signum. Magnum enim et admirabile signum est, quod ille, qui omnia in potestate habet, tribus diebus et tribus noctibus seipsum in hominum potestate esse permisit. Quid est enim in corde terre, nisi in affectu, in potestate et in desiderio peccatorum? Unde ipse quoque Dominus Pilato dicebat: »Non haberes in me potestatem, nisi datum fuisset tibi desuper .« Sicut autem celum significat iustos, ita et terra significat peccatores. Hec autem iam superius exposita  sunt. Sequitur: Ipse autem ut uidit cogitationes ipsorum, dixit: Omne regnum in seipsum diuisum desolabitur, et domus supra domum cadet; si autem Satanas in seipsum diuisus est, quomodo stabit regnum ipsius, qui dicitis in Beelzebub eiicere me demonia? Euidenti syllogismo eos concludit, qui eum in Beelzebub demonia eiicere dicunt  . Si enim ita esset, ut illi dicunt, iam quidem Beelzebub uires principatus et regnum penitus amisisset. Si enim contra se demonia bellum gererent, aut paruas aut nullas contra homines uires haberent. Sed quod peius est, uix inueniuntur aliqui homines, qui tantam concordiam habeant in bono, quantam maligni spiritus habent in malo. Cum enim sint infiniti et innumerabiles, omnes tamen in eo concordant quod  nichil nisi malum facere desiderant. Si igitur hanc iniquitatis concordiam non habuissent, et ad penitentiam conuerti uoluissent et potuissent, iam quidem regnum Beelzebub desolatum fuisset; hoc autem in aliis regnis fieri uidemus. Non est igitur, ut illi dicunt, neque Satanas Satanam eiicit, quin potius omnes in omnibus sibi inuicem auxiliantur. Unde etiam per beatum Iob a Domino diabolo dicitur- »Corpus illius quasi scuta fusilia, et compactum squamis se prementibus, una uni coniungitur, et ne spiraculum quidem incedit per eas. Una alteri adherebat, et tenentes nequaquam separabantur .« His enim uerbis malignos spiritus tantam in se concordiam habere designat, ut nullatenus ab  inuicem separari queant. Corpus enim diaboli totus ille malignorum spirituum exercitus intelligitur. Dicuntur autem scuta fusilia maligni spiritus per fortitudinem, dicuntur et squame se prementes, seque mutuo tenentes, sibique inuicem adherentes propter nimiam concordiam et unitatem, quam habent in omni malitia et nocendi cupiditate. Utinam si fieri posset, hec tanta illorum pax et concordia rumperetur, et regnum illud iniquitatis solueretur. Sequitur: Et si ego in Beelzebub eiicio demonia, filii uestri in quo eiiciunt? Si, inquit, de me talia cogitatis, quid dicitis etiam de discipulis meis? Scio enim quod non bene intelligitis de discipulis, qui  tam nefanda de magistro cogitatis. Hoc est enim quod superius dixerat: Si patrem familias Beelzebub uocauerunt, quanto magis domesticos eius? Dicuntur autem apostoli filii Phariseorum, quoniam et ipsi, et ceteri omnes qui credebant resurrectionem, quam Pharisei predicabant, quasi patres et magistros Phariseos habebant. Unde etiam illius secte eos fuisse intelligi potest: hec enim secta ceteris melior erat, quamuis et ipsa in pluribus bona non erat. Ideoque in Actibus apostolorum Paulus quoque apostolus clamasse legitur: »Phariseus sum: de spe et resurrectione mortuorum ego iudicor .« Hec est igitur causa, quare Christi discipuli Phariseorum filii dicantur. Sequitur: Ideo ipsi iudices uestri erunt. Ipsi enim sedebunt  super sedes duodecim iudicantes duodecim tribus Isrel. Porro si in digito Dei eiicio demonia, profecto in uos peruenit regnum Dei. Hoc autem quid significet alius euangelista ostendit, dicens: »Si ego in Spiritu Dei eiicio demones .« Quod utique uerum est, et dubitari non debet; igitur peruenit in uos regnum Dei. Ubi enim est Spiritus Dei, ibi est regnum Dei. uocatur autem digitus Dei Spiritus sanctus, propter multiplicem gratiarum diuisionem. In nulla enim corporis parte tanta diuisio, quanta in digitis inuenitur. Et tale est ac si diceret: Ego quidem in Spiritu Dei et uirtute diuinitatis demones eiicio, quoniam subditi mihi sunt, quoniam in 413 mea potestate sunt, quoniam mihi resistere non possunt, quoniam ligatos eos  teneo et uinctos habeo.

Huc usq. ex cit. comment. in S. Matth. Et hoc est, quod ait: Cum fortis armatus custodit atrium suum, in pace sunt ea que possidet. Si autem fortior illo superueniens uicerit eum, uniuersa arma eius auferet, in quibus confidebat, et spolia eius distribuet. Fortis enim erat diabolus; sed fortior ego sum. Intraui in domum eius, ueni in hunc mundum, quem ipse, ut domum propriam possidebat; sed prope est ut princeps mundi huius eiiciatur foras. Ligaui eum, uasa eius diripui, et miseros homines, quos inuaserat, de eius seruitute liberaui. Non est igitur ipse mecum, neque congregat mecum, neque demones eiicit mecum, non sanat homines, ut ego, non congregat  oues, neque ad uite pascua ducit, sicut ego. Quid igitur facit? uis audire quid? Spargit, dissipat, occidit, et quoscunque potest ad mortem et eternam damnationem secum trahit. Hoc est enim quod dicit: Qui non est mecum contra me est, et qui non colligit mecum, dispergit.



HOMILIA XLI. FERIA II POST DOMINICAM III QUADRAGESIMAE.





[ADMONITIO.]

ADMONITIO. Breuiter huic homilie monito satisfaciam dicens, eam preter pauca in exordio eiusdem integram assequi posse in Luce comment. Inter Eusebianas pariter locum habet num. 43, et in editione Marchesii pag. 41.



LECTIO S. EuANGELII SECUNDUM LUCAM .


In illo tempore dixerunt Pharisei ad Iesum: Quanta audiuimus facta in Capharnaum, fac et hic in patria tua. Et reliqua.

Inc.: Legitur superius in hoc Euangelio, quod, cum Dominus uenisset in patriam suam, et secundum consuetudinem, Synagogam introiisset, traditus est ei liber Isaie prophete, in quo cum legisset, et sicut uoluit exposuisset, omnes ei testimonium dabant, et admirantes dicebant: Quomodo hic litteras scit, cum non didicerit? Et paulo post mente mutata, inuidia quadam et indignatione dicore ceperunt: Nonne hic est filius Ioseph?



 Des.: Canes contemnit hinc inde letrantes.



HOMILIA XLII. FERIA III POST DOMINICAM III QUADRAGESIMAE.





[ADMONITIO.]

ADMONITIO. Nihil mihi hac pro homilia admonere occurrit; nisi, ut indicem fontem a quo purior et emendatior, quam in Marchesio pag. 42, hauriri potest, qui est comment. in Matth. n. 76, c. 2. Iisdem uerbis in utroque incipit et desinit.



LECTIO S. EuANGELII SECUNDUM MATTHAEUM .

In illo tempore, respiciens iehsu discipulos suos dixit Simoni Petro: Si peccauerit in te frater tuus. Et reliqua.

Inc.: Hec autem apostolis, eorumque successoribus, episcopis uidelicet et sacerdotibus Dominum specialiter dixisse, etc.

Des.: Nihil minus est septies, quam septuagies  septies.



HOMILIA XLIII. FERIA Iu POST DOMINICAM III QUADRAGESIMAE.





[ADMONITIO.]

ADMONITIO. Nunquam satis laudauerim editionem commentariorum S. Brunonis in Euangelia cura et studio clar. Lazzarii publici iuris factam, cum in ea S. episcopi sapientia, et dicendi elegantia eniteat quam maxime. Econtra Marchesii editoris errata plurima obscurant passim sensum, et recte interpretationis lucem obnubilant. Sit exemplo hec homilia, que longe emendatior in commentario in Mattheum legitur num. 63, c. 2. Habet etiam Eusebius Emisenus num. 45.



414 LECTIO S. EuANGELII SECUNDUM MATTHAEUM .

In illo tempore accesserunt ad Iesum ab Hierosolymis Scribe et Pharisei dicentes: Quare  discipuli tui transgrediuntur traditionem seniorum? Et reliqua.

Inc.: Seniorum namque traditiones, non prophetarum dicta, etc.

Des.: Manducare non lotis manibus rusticitas est non peccatum.



HOMILIA XLIu. FERIA u POST DOMINICAM III QUADRAGESIMAE.





[ADMONITIO.]

ADMONITIO. Concordes sunt mss. codd. cum editionibus Marchesii, et suppositi Eusebii in assignanda die hac pro homilia, similiterque in principio et in fine eiusdem conueniunt. Sed deest in commentario, eamque ex Marchesio exscripsimus, et cum editione Eusebii Parisiensi contulimus.



LECTIO S. EuANGELII SECUNDUM LUCAM .

In illo tempore, surgens iehsu de Synagoga intrauit in  domum Simonis, socrus autem Simonis tenebatur magnis febribus. Et reliqua.

Scire enim oportet que sit uxor Petri, ut possimus scire que sit socrus eius. Petri namque uxor Ecclesia est, quoniam ei a Domino specialiter tradita est, dicente Domini: »Si diligis me, pasce oues meas .« Eius igitur socrus est Synagoga, quia ipsa est mater Ecclesie. Unde eidem in Canticis canticorum ait Dominus: »Sub arbore malo suscitaui te, ibi corrupta est mater tua, ibi uiolata est genetrix tua .« Hec autem iacet in domo Petri, et febricitat, quoniam usque hodie inter Christianos Synagoga infirma moratur et habitat. Ubicunque enim est Ecclesia, ibi est et domus Petri. Huius autem manum circa mundi finem  Dominus tanget, et tunc febre fugata surget et ministrabit Domino. Tunc enim eius manum tangit, quando eius opera approbabit. uespere autem facto obtulerunt ei multos demonia habentes, et eiiciebat spiritus uerbo, et omnes male habentes curauit. Ut adimpleretur quod dictum est per Isaiam prophetam, dicentem: »Ipse iniquitates nostras accepit, et egrotantes portauit .« uerbo enim spiritus eiecit ille, de quo scriptum est: »In principio erat uerbum, et uerbum erat apud Deum, et Deus erat uerbum .« uerbo quidem, quia propria uirtute. Sed quare facto uespere, nisi quia hac ultima etate, hac extrema hora ad sanandum, ad curandum et ad pellandum demonia uenerat? Neque enim debuerat populus ille curari,  nisi facto uespere, qui ad medicum non redit usque ad uesperam. Unde Psalmista ait: »Conuertentur ad uesperam, et famem patientur ut canes, et circuibunt ciuitatem .« Tunc enim uenient, tunc conuertentur, tunc egros suos, tunc animas suas multo languore confectas Iudei ad Dominum afferent, et sanabit eos, et eiiciet demonia ab eis: »Cum enim plenitudo gentium introierit, tunc Isrel saluus fiet .«---»Et si fuerit numerus filiorum Isrel, sicut arena maris, reliquie conuertentur ad Dominum .« uidens autem iehsu turbas multas circum se iussit ire trans fretum. Puto enim quod iehsu ideo propter turbas trans fretum ire iussit, quia, nisi per  aquas baptismatis transeuntes uitiorum turbas, et malignorum spirituum exercitus euadere non poteramus. Et accedens unus Scriba ait illi: »Magister, sequar te, quocunque ieris. Dicit ei iehsu: uulpes foueas habent, et uolucres celi nidos, Filius autem hominis non habet ubi caput reclinet .« Nihil Deum latet, nulla simulatio oculis eius absconditur, omnia uidet, et cogitationi respondet. Dicit Scriba: »Magister, sequar te quocunque ieris.« Dicit iehsu, non est ita; non uis me sequi, non uis mea precepta seruare, non uideo in te, ubi caput meum reclinem. Caput Christi Deus est. Deus autem in humili habitat, et quieto, et timente sermones eius. In te autem quasi dicat: uulpes foueas habent, eaque cum calliditate et simulatione loqueris:  uulpes enim propter astutiam maligni spiritus dicuntur. uolucres etiam celi dicuntur, quoniam in hoc ere obtinent principatum; et isti quidem in peccatoribus et iniquis hominibus nidos et foueas faciunt, in eorum cordibus malas cogitationes et iniquitatum germina pariunt. Alius autem de discipulis eius ait illi: »Magister, sequar te.« Ait illi: »Sequere.« At ille ait: »Domine, permitte me primum ire, et sepelire mortuos meos.« iehsu ait illi: »Sequere me, et dimitte mortuos sepelire mortuos suos.« Alio enim spiritu loquebatur iste. Unde et merito non scriba, sed discipulus dicitur neque sequi Dominum prohibetur; imo uero sequi et imitari iubetur. uolebat tamen primum ire et sepelire patrem suum. Opus quidem pietatis facere uolebat;  pietas tamen illa Dominon on placebat. Quare hoc? Quia aliud significabat, nobisque in hoc facto exempla dabat, et tale erat ac si diceret: uenisti ad uitam, 415 uis redire ad mortem? Ego sum uita, ego sum creator et pater tuus, me sequere et dimitte mortuos sepelire mortuos suos. Mortui enim sepeliunt mortuos, quando peccatores quidem mortui  mortalia opera et criminalia peccata in se abscondunt et celant. Et non solum hec, uerum etiam et patrem suum diabolum (de quo Iudeis Dominus ait: »uos ex patre diabolo estis .« In sepulcro pectoris sui sepeliunt, et quasi bonum aliquod seruant et occultant. Talem igitur patrem sepelire, et sic sepelire Dominus prohibet.



HOMILIA XLu. FERIA uI POST DOMINICAM III QUADRAGESIMAE.





[ADMONITIO.]

ADMONITIO. Explanationem hodierni Euangelii hic non afferimus, cum tota in commentario legi possit sub num. 11. Facta enim collatione cum uulgata homilia, nichil ei addere, uel demere habemus eadem omnino est.



LECTIO S. EuANGELII SECUNDUM IOANNEM .

In illo tempore uenit iehsu in ciuitatem, que dicitur Sichar iuxta predium quod dedit Iacob Ioseph filio suo, etc.

Inc.: Hoc est illud predium, de quo Iacob filium suum Ioseph benedicens, ait, etc.

 Des.: Nisi eos ad audiendum, et credendum uoluntarios preuidisset.



HOMILIA XLuI. SABBATO POST DOMINICAM TERTIAM QUADRAGESIMAE.





[ADMONITIO.]

ADMONITIO. Ex eodem commentario in Ioannem num. 23 sumpta est hec homilia, que et Eusebio Emiseno fuit attributa, in quo pauca uerba in principio mutata leguntur, sed finis est idem. Exstat Eusebii pag. 80, num. 48 Marchesius autem habet tom. II, pag. 46.



LECTIO S. EuANGELII SECUNDUM IOANNEM .

In illo tempore perrexit iehsu in montem Oliueti, et diluculo iterum uenit in templum, et omnis populus uenit ad eum, et sedens docebat eos. Et reliqua.

Inc.: Quod enim iehsu in montem Oliueti ire, et orare, etc.

 Des.: Sic igitur liberata est misera iubente misericordia.



HOMILIA XLuII. DOMINICA Iu QUADRAGESIMAE.





[ADMONITIO.]

ADMONITIO. Ex duobus commentariis in Ioannem, et Mattheum conditam hanc homiliam comperimus; prima pars in comment. Ioan. est num. 16, altera in Matth. num. 16. Inter reliquas Eusebii Emiseni nomine uulgatas, et sub hoc eodem die posita conuenit cum Marchesio in primis uerbis, sed diuersus finis in illo. Ut autem facile lectores priorem partem obtineant, eam hic subiicimus.



LECTIO S. EuANGELII SECUNDUM IOANNEM .

In illo tempore, abiit iehsu trans mare Galilee, quod est Tiberiadis, et sequebatur eum multitudo magna, quia uidebant signa, que faciebat super his, qui infirmabantur. Et reliqua.

 Inc.: Magna miracula Dominus facturus, et noui mirabilisque panis delicias populis daturus montem ascendit, quatenus et nos quotiescunque spiritualibus, nouisque epulis satiari cupimus, non montis, sed mentis altitudinem, et ingenii sublimitatem ascendamus. Quoniam autem talibus deliciis refecti festiuitatem agere, et Christi carnem, et sanguinem suscipere digni sunt, merito hic dicitur, quia proximum erat pascha dies festus Iudeorum. Securi enim ad hanc festiuitatem ueniunt, quia talibus epulis sunt repleti. Cum subleuasset ergo oculos iehsu, et uidisset, quia multitudo maxima uenit ad eum, dixit ad Philippum. Unde ememus panes, ut manducent hi? Hoc autem dicebat tentans eum; ipse enim sciebat, quid  esset facturus. Sciebat enim Dominus quid facturus erat; sed tentando 416 Philippum audire uolebat quid de eius omnipotentia sentiebat, simulque nouum illud miraculum discipuli responsione extollebat. Cum ex quinque panibus tot homines reficeret, quibus secundum illius testimonium ducentorum denariorum panes non sufficerent, ut unusquisque modicum quid accipiat. Sic enim Philippus respondit, dicens: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis eius Andreas frater Simonis Petri: Est puer unus hic, qui habet quinque panes hordeaceos, et duos pisces. Sed quid hec inter tantos? Puer iste populus Iudeus est, sensus adhuc et intelligentie puerilis. Quinque uero panes, quinque  libri Moysis intelliguntur. Quos panes populus ille ubique secum portat, et non comedit, quia legit tantum Scripturas et non intelligit. De his autem B. Mattheus euangelista sic ait.





HOMILIA XLuIII. FERIA II POST DOMINICAM Iu QUADRAGESIMAE.





[ADMONITIO.]

ADMONITIO. Qualis expositio in comment. huius loci Euang. Ioannis num. 6, talis est homilia tam in Marchesio, quam in Eusebio: ipsis enim uerbis apud utrumque incipit, iisdemque desinit. Quis auctor censeri debeat alio argumento non indigemus.



LECTIO S. EuANGELII SECUNDUM IOANNEM .

 In illo tempore: Prope erat Pascha Iudeorum, et ascendit Hierosolymam iehsu, et inuenit in templo uendentes boues et oues. Et reliqua.

Inc.: Hec quidem in Mattheo exposita sunt.

Des.: Et iniquitatis esset in unoquoque homine.



HOMILIA XLIX. FERIA III post DOMINICAM Iu QUADRAGESIMAE.





[ADMONITIO.]

ADMONITIO. Cum huiusce Euangelii arcana sensa S. Bruno perspicue docteque illustrasset, eamdem interpretationem ad usum homilie usurpauit; quare legentes apud Ioannem num. 21 commentarium quidquid suppositus Eusebius, et Marchesius ediderunt, nichil aliud esse, quam eamdem expositionem, uidebunt.



LECTIO S. EuANGELII SECUNDUM IOANNEM .

In illo tempore: Iam die festo mediante, ascendit iehsu in templum, et docebat. Et reliqua.

 Inc.: Diximus superius hanc festiuitatem septem diebus celebrari, etc.

Des.: Ipsa testimonium perhibent de me.



HOMILIA L. FERIA Iu POST DOMINICAM Iu QUADRAGESIMAE.





[ADMONITIO.]

ADMONITIO. Prolixum ferie huius Euangelium S. Ioannis nonnisi prolixa oratione adornandum erat. Eam ergo prouinciam obiuit S. Bruno suo in commentario toto num. 27, et nichil profecto omisit, quod ad maiorem lucem conduceret. Editiones tam Eusebii, quam Marchesii commentario plenissime conformantur.



LECTIO S. EuANGELII SECUNDUM IOANNEM .

In illo tempore, preteriens iehsu uidit hominem cecum a natiuitate sua, et interrogauerunt discipuli eius:  Rabbi, quis peccauit, hic, aut parentes eius, ut cecus nasceretur? Et reliqua.

Inc.: Ipse Saluator noster apertissime ostendit, etc.

Des.: peccatum non haberetis, quia lucem quereretis.



417 HOMILIA LI. FERIA u POST DOMINICAM Iu QUADRAGESIMAE.





[ADMONITIO.]

ADMONITIO. Ab eodem promptuario commentationum S. Brunonis in Euang. Luce editores hanc homiliam hauserunt; nullus ergo alius auctor, quam idem commentator inscribatur. Apud Eusebium Emisenum est homil. 52, et in Marchesio pag. 50, tom. II. Exstat in comment. in Lucam.



LECTIO S. EuANGELII SECUNDUM LUCAM .

In illo tempore ibat iehsu in ciuitatem, que uocatur  Naim, et ibant cum eo discipuli eius, et turba copiosa. Et reliqua.

Inc.: Hec autem uidua, quam turba multa sequitur, etc.

Des.: Manibus pedibusque ligatis prodiisse fertur.



HOMILIA LII. FERIA uI POST DOMINICAM Iu QUADRAGESIMAE.





[ADMONITIO.]

ADMONITIO. Eiusdem generis est sequens homilia ut sunt plures precedentes, eruta nempe ex commentariis in Euangelia. Huiusce loci expositio totum occupat num. 32, in Ioannem, nullaque facta est additio. Eamdem tribuerunt editores eius Emiseno hom. 52 et Marchesius publicauit tom. II, pag. 51.



LECTIO S. EuANGELII SECUNDUM IOANNEM .

In  illo tempore: Erat quidam languidus a Bethania de castello, Marie et Marthe sororis eius. Et reliqua.

Inc.: In magnis laudibus Marie scripsit hec euangelista, etc.

Des.: An accusando dixerunt dubitari non potest.



HOMILIA LIII. SABBATO POST DOMINICAM Iu QUADRAGESIMAE.





[ADMONITIO.]

ADMONITIO. Omnem attentionem sibi uindicat doctrina, uisque argumentationis, qua hac in expositione perfidos et incredulos Iudeos insectatus est S. Bruno sub num. 24, in Ioannem. Eximie enim Christi diuinitatem asseruit, et Iudeorum incredulitatem Christum purum hominem blasphemantium uehementer obiurgauit. Eodem modo homilia ab Emiseno num. 53, et a Marchesio tom. II, pag. 52 describitur.



LECTIO S. EuANGELII SECUNDUM IOANNEM .


In illo tempore: Dicebat iehsu turbis Iudeorum: Ego sum lux mundi, etc.

Inc.: Ego, inquit, sum lux mundi, ego sum illa lux, que illuminat omnem hominem, etc.

Des.: Erat igitur et hora eius in eius potestate, ut tunc, et non antea ueniret, quam ipse iuberet.



HOMILIA LIu. DOMINICA PASSIONIS.





[ADMONITIO.]

ADMONITIO.Proemium homilie quod incipit: Preceperat Deus per Moysen, usque ad illa uerba: Quare non creditis mihi, additum est; prosequitur tamen perfecte concordans cum comment. per totum numerum 26. Hac de concione, ut de reliquis optime meritum fecere Eusebium Emisenum typographi Parisienses, et inter eius suppositas  homilias num. 54 collocarunt. Edidit quoque Marchesius pro eadem Dominica passionis tom. II, pag. 53.



418 LECTIO S. EuANGELII SECUNDUM IOANNEM .

In illo tempore, dicebat iehsu turbis Iudeorum et principibus sacerdotum: Quis ex uobis arguet me de peccato? Si ueritatem dico uobis, quare non creditis mihi? Et reliqua.

Preceperat Dominus per Moysen sacerdotibus Iudeorum, ut ad nullum omnino mortuum accederent, nisi ad patrem et matrem, ad fratres et sororem, que uirum non haberet. Preceperat preterea de summo sacerdote, ut neque ad patrem, neque ad matrem, neque ad aliquem omnino mortuum accederet. Sed quid per mortuum, nisi peccatum? Peccatum enim mortis causa fuit, quoniam nisi primus  homo peccasset, nemo unquam hominum moreretur. Accedere igitur ad mortuum, hoc est accedere ad peccatum; et est effectus pro causa. Precipit igitur Dominus, ut sacerdotes ad mortuum non accedant, id est ut peccata mortalia non committant. Quamuis sine peccato nemo esse possit, sine crimine tamen sacerdotem esse oportet. Sed quia sine originali peccato nullus esse ualet, ad parentum et proximorum mortem sacerdotes accedere non prohibentur. Omnium enim commune est originale peccatum: omnes igitur ad illud accedere non dubium est. Sed quid per sororem, que uirum non habet intelligere debemus, nisi illas animas, que a patris domo et ab Ecclesia separantur? Iudei nobis et heretici sint  in exemplum, qui suas sequentes uoluptates extra Ecclesiam pereunt: isti quidem sunt ille sorores mortue, ad quas accedere non licet. Hoc audiant sacerdotes nostri, et ab omni opere mortuo, ab omni peccati contagione se immunes custodiant. Omnia enim in figura contingebant illis; scripta sunt autem ad correctionem nostram. Nunc autem de summo sacerdote uideamus, per quem Dominum et Saluatorem nostrum intelligimus, sacerdotum omnium maximum. Ipse enim ad nullum mortuum accessit, quia neque originale peccatum a parentibus traxit, neque a se peccatum aliquod commisit. Ipse enim est, de quo scriptum est: Qui peccatum non fecit, nec dolus inuentus est in ore eius. Ipse igitur solus est, qui ad patris et matris mortem, et peccatum  non accessit. Dicat igitur, et confidenter dicat: Quis ex uobis arguet me de peccato? Hoc enim significat illa uacca rufa, que sine macula describitur fuisse, de qua modo in Apostolo cum legeretur, audiuimus. Sic enim dixerat Dominus Moysi: »Precipe, inquit, populo, ut adducat ad te uaccam rufam non habentem maculam, etatis integre, et que nunquam portauerit iugum ,« et que sequuntur. Sed quid uacca rufa, nisi caro Saluatoris nostri de armento patriarcharum et prophetarum assumpta intelligitur? Sed quare rufa, nisi quia proprio sanguine cruentata? Cur autem etatis integre, nisi quia in iuuentute passus est Dominus? Iugum autem non traxit, quia peccatum non fecit. »Nolite, inquit Apostolus, iugum ducere cum infidelibus  ;« unde et immaculata dicitur; unde et modo Dominus ait: Quis ex uobis arguet me de peccato?





HOMILIA Lu. FERIA II POST DOMINICAM PASSIONIS.





[ADMONITIO.]

ADMONITIO. Qui commentarium in hunc Euangelii Ioannis locum conferent non tam certiores fient ab eodem desumptam homiliam a Marchesio tom. II, pag. 54 editam, sed multo emendatiorem comparare poterunt. Nulla fides typographis Parisiensibus remanet, qui eam Eusebio Emiseno supposuerunt.



LECTIO S. EuANGELII SECUNDUM IOANNEM .

 In illo tempore: Miserunt principes et Pharisei ministros, ut apprehenderent eum. Dixit ergo eis iehsu: Adhuc modicum tempus uobiscum sum, et uado ad eum qui misit me. Et reliqua.

Inc.: In uanum, inquit, laboratis uos et principes uestri, etc.

Des.: Et reuersi sunt, quia facere non potuerunt uoluntatem suam.



419 HOMILIA LuI. FERIA III POST DOMINICAM PASSIONIS.





[ADMONITIO.]

ADMONITIO. Ne ludamus uerbis, satis erit dicere eumdem commentarium hanc pariter homiliam ex integro suppeditare a num. 20 in Ioannem usque ad 21, et suppositionem Eusebii aperte manifestare, cum similis omnino in ea reperiatur num.  56. Iisdem enim uerbis incipit, iisdem desinit. A Marchesio habemus pag. 54, etc.



LECTIO S. EuANGELII SECUNDUM IOANNEM .

In illo tempore, ambulabat iehsu in Galileam, non enim uolebat ambulare in Iudeam, quia querebant eum Iudei interficere. Et reliqua.

Inc.: Hoc enim faciebat iehsu, non quod mortem, etc.

Des.: Non audebant, quia magis homines, quam Deum timebant.



HOMILIA LuII. FERIA Iu POST DOMINICAM PASSIONIS.





[ADMONITIO.]

ADMONITIO. Copiose non minus quam docte illustratum habemus diei huius Euangelium in comment. super Ioannem num. 31, nec homilia Eusebio Emiseno perperam ascripta num. 57 alia  prestat, quam que S. Bruno eo in loco disseruit, Apud Marchesium est t. II, p. 56.



LECTIO S. EuANGELII SECUNDUM IOANNEM .

In illo tempore, facta sunt encenia in Hierosolymis et hiems erat. Et ambulabat iehsu in templo in porticu Salomonis. Et reliqua.

Inc.: Encenia dicebant Iudei illam festiuitatem, etc.

Des.: Ut isti ad eum uenirent, eum uiderent et in eum crederent.



HOMILIA LuIII. FERIA u POST DOMINICAM PASSIONIS.





[ADMONITIO.]

ADMONITIO. Euangelicam narrationem mysteriis plenam sapientissime a Brunone illustratam refert Euangelii commentarium, cui similis omnino  est homilia hac die tam ab editore Emiseni num. 58, quam a Marchesio pag. 97 assignata. In utroque eadem lectio est, ne uerbo quidem immutato; ex quo palam fit non Eusebium Emisenum, sed Brunonem Astensem auctorem habendum esse.



LECTIO S. EuANGELII SECUNDUM LUCAM .

In illo tempore, rogauit Iesum quidam Phariseus, ut manducaret cum illo. Et ecce mulier, que erat in ciuitate peccatrix, ut cognouit, quod accubuisset in domo Pharisei, attulit alabastrum unguenti, et stans retro secus pedes eius, lacrymis cepit rigare pedes eius, et capillis capitis sui tergebat, et osculabatur pedes eius, et unguento ungebat. Et reliqua.

Inc.: In hoc Euangelio Pharisei superbia reprimitur.

Des.: Ex corde conuersis tam facile miseretur.



HOMILIA LIX. FERIA uI POST DOMINICAM PASSIONIS.





[ADMONITIO.]

ADMONITIO. Satis premoniti erunt lectores uix intelligant homiliam diei huius non aliunde petendam quam ab eodem Euangelii commentario. Exstat num. 33 apud Emisenum hom. 59, in Marchesio pag. 57.



420 LECTIO S. EuANGELII SECUNDUM IOANNEM .

In illo tempore, collegerunt pontifices et Pharisei concilium, et dicebant: Quid facimus, quia hic homo multa signa facit. Et reliqua.

Inc.: Audierant pontifices et Pharisei.

Des.: Non ut eum occidatis, sed ut nobiscum in eum credatis.



HOMILIA LX. SABBATO POST DOMINICAM PASSIONIS.





[ADMONITIO.]

ADMONITIO. Ex tribus sepe laudati in Ioannem commentarii locis composita est homilia a Marchesio et ab editore sub nomine Eusebii Emiseni, publicata; nempe ex fine num. 34, ex num. 35, et fere ex toto numero 41. Cum enim plura mysteria Euangelium complectatur, opportuna illustratione prosecutus est S. Bruno, eamque moralibus documentis, ut assolet, exornauit. An S. episcopus Signiensis sit homilie auctor, quis in dubium reuocabit?



LECTIO S. EuANGELII SECUNDUM IOANNEM .

In illo tempore cogitauerunt principes sacerdotum, ut Lazarum interficerent, quia multi propter illum abibant ex Iudeis, et credebant in Iesum. Et reliqua.

Inc.: Stulti Iudei eum occidere uolebant, quem  nuper Dominus suscitauerat.

Des.: Hoc erat quod significabat, quando se abscondit ab eis.



HOMILIA LXI. DOMINICA IN PALMIS.





[ADMONITIO.]

ADMONITIO. Consulant lectores commentarium in hoc Euangelium, et quidquid auctor ad eius explanationem elucubrauit pro homilia decerptum inuenient. Exstat apud Matthei comment. num. 85. Inter Eusebianas homil. est 60, et in Marchesio pag. 59.



LECTIO S. EuANGELII SECUNDUM MATTHAEUM 

In illo tempore cum appropinquasset iehsu Hierosolymis, et uenisset Bethphage ad montem Oliueti, tunc misit duos discipulos suos, dicens eis: Ite in castellum,  quod contra uos est, et statim inuenietis asinam alligatam, et pullum cum ea, soluite, et adducite mihi. Et reliqua.

Inc.: Duos discipulos suos ante se Dominus mittit, etc.

Des.: Christi laudem et gloriam personabat.



HOMILIA LXII. DOMINICA IN PALMIS. PASSIO D. N. I. C. SECUNDUM MATTHAEUM.





[ADMONITIO.]

ADMONITIO. Cum nemo ignoret S. Mattheum inter euangelistas longiorem de passione Domini historiam scripsisse, haud mirabitur, si A. N. breues inter fines suam expositionem non continuit. Omnia enim uerba cum mysteria enuntient, ea aperta reddere oportuit, ac nostre reparationis sacramentum maiorem in lucem producere. uide  num. 104.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Scitis quia post biduum Pascha fiet, et Filius hominis tradetur, ut crucifigatur. Et reliqua.

Inc.: Nuntiat Dominus Pascha post biduum, nuntiat et passionem suam, etc.

Des.: Dominum resurrexisse, et nullo modo sic positum furari potuisse.



421 HOMILIA LXIII. FERIA II MAIORIS HEBDOMADAE.





[ADMONITIO.]

ADMONITIO. Tota moralis est huiusce euangelii interpretatio; nomina enim, et dicta ad spiritualem sensum traducit S. commentator, quo dicendi  genere populum suum pascere satagit, et ad uirtutes incendere. Sub homilie titulo est in Emiseno num. 62, et in Marchesio p. 65.



LECTIO S. EuANGELII SECUNDUM IOANNEM .

In illo tempore, ante sex dies Pasche uenit iehsu Bethaniam, ubi fuerat Lazarus mortuus, quem suscitauit iehsu. Fecerunt autem cenam ibi, et Martha ministrabat. Et reliqua.

Inc.: Mirum si euangelista omnia hec sine aliqua significatione, tam otiosa dicere uoluit.

Des.: Sicut se habet cupiditas hominum, noua uidere et audire cupiebat.



HOMILIA LXIu. FERIA III MAIORIS HEBDOMADAE.





[ADMONITIO.]

ADMONITIO. In premissa commentarii editione  tota hec homilia reperitur num. 38. Nihil ultra addam ut suppositio Eusebio Emiseno, apud quem sub num. 63, facta reiiciatur. Marchesius ex codice Casinensi edidit pag. 65, tom. II, nondum tamen e tenebris eruto commentario in Euangelia.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Amen, amen dico uobis, non est seruus maior domino suo, neque apostolus maior eo, qui misit eum. Si hec scitis, beati eritis, si feceritis ea. Et reliqua.

Inc.: Si, inquit, scitis et intelligitis que fecerim uobis, etc.

Des.: Non prius cenam compleuit, etsi prius cenare cepit.



HOMILIA LXu. FERIA Iu MAIORIS HEBDOMADAE





[ADMONITIO.]

ADMONITIO. Ordinem sequentes homiliarum, ut in Marchesio, et in supposito Eusebio descripte sunt, hanc ad commentarium in Lucam sub num. 47 spectare asserimus, neque aliquid addere occurrit; ex integro enim ab eo excerpta est.



LECTIO S. EuANGELII SECUNDUM LUCAM .

In illo tempore: Appropinquabat autem dies azymorum, qui dicitur Pascha, et querebant principes sacerdotum et Scribe quomodo eum interficerent. Timebant uero plebem. Et reliqua.

Inc.: uenit autem dies azymorum, etc. Mittit Dominus Petrum et Ioannem parare Pascha, etc.

Des.: Cetera que sequuntur in Mattheo exposita sunt.



HOMILIA LXuI. FERIA u IN CeNA DOMINI.





[ADMONITIO.]

ADMONITIO. Quamuis aliis uerbis incipiat hec homilia in Marchesio, et in Eusebio Emiseno, ubi est 65; attamen cum non ferant nisi perbreue compendium eorum, que auctor in precedenti sermone attulerat, dicimus proprie hodiernam concionem ab illis incipere: Sciens, inquit, iehsu, quia uenit hora eius, etc., quam hic exscribere opus non est, cum ex fonte eiusdem, nempe ex comment. in Ioannem sub num. 38 quilibet assequi ualeat. Proemium illud omittitur.



422 LECTIO S. EuANGELII SECUNDUM IOANNEM .

In illo tempore, ante diem festum Pasche sciens iehsu quia uenit eius hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. Et reliqua.

 Inc.: Narrat superius euangelista, quod ante diem festum Pasche Saluator noster in Bethaniam uenit, etc.

Des.: Dum enim per se inuicem sancti orant, alter alterius pedes lauat.



HOMILIA LXuII. SABBATO SANCTO.





[ADMONITIO.]

ADMONITIO. Facta a nobis collatione inter commentarium huius Euangelii num. 105 in Matth. et homiliam a Marchesio editam tom. II, pag. 68, ob oculos etiam, habentes Eusebium Emisenum, utrumque perfecte conuenire cum commentario testamur; idem exordium, idem et finis. Consulant lectores pag. 122, etc., et integram homiliam assequentur.



LECTIO S. EuANGELII SECUNDUM MATTHAEUM .

uespere autem Sabbati, que lucescit in prima Sabbati  uenit Maria Magdalena, et altera Maria uidere sepulcrum. Et reliqua.

Inc.: uesper enim, qui et hesper dicitur, stella est, que alio nomine lucifer uocatur.

Des.: Ecce iterum occiditis: dum eum resurrexisse, et uiuere negatis.



HOMILIA LXuIII. IN DOMINICA RESURRECTIONIS D. N. I. C.





[ADMONITIO.]

ADMONITIO. In Dominica Resurrectionis titulus est homilie huius pariter Emiseno nuncupate, et posite num. 87; ceterum plene in omnibus concordat cum Marchesio pag. 69. Et cum comment. in Marcum num. 7.



LECTIO S. EuANGELII SECUNDUM MARCUM .

In illo tempore: Maria Magdalene, et Maria Iacobi  et Salome emerunt aromata, ut uenientes ungerent Iesum. Et reliqua.

Inc.: Sabbato enim neque uendere, neque emere licebat aliquid, etc.

Des.: Ubi tecum sedeo et uiuo, et regno in secula seculorum



HOMILIA LXIX. FERIA II POST DOMINICAM PASCHAE.





[ADMONITIO.]

ADMONITIO. Ex duobus commentariorum locis condita est homilia huic diei festo assignata; nempe ex comment. in Lucam num. 49, et ex comment. in cap. 12. Exodi tom. I, pag. 58. Apud utrumque satis sibi facere possunt lectores; cum iam edita rursus producere inutile ducimus. Eadem est homilia in Emiseno num. 88, et in Marchesio pag. 70, qui aliqua addit in fine.



LECTIO S. EuANGELII SECUNDUM LUCAM .

 In illo tempore, duo ex discipulis ibant ipsa die in castellum. Et reliqua.

Inc.: Unus autem istorum, qui hec scribit beatus Lucas fuisse putatur.

Des.: Et illi uicissim sibi sua gaudia nuntiarent.  Nunquam autem tam bene cognoscitur iehsu, sicut in fractione panis. Panis iste spiritualis est, non carnalis; panis iste cibus anime est: hoc pane nutritur anima, et pinguescit intelligentia. De hoc pane scriptum est: »Non in solo pane uiuit homo, sed in omni uerbo, quod procedit de ore Dei .« De hoc pane per prophetam dicitur: »Paruuli petierunt panem, et non erat qui frangeret eis .«  Miseri Iudei, qui panem quidem habent, sed qui panem eis frangeret, non habent. Nobis autem fregit panem. Nobis Scripturas exposuit, et sensum aperuit iehsu Christus Dominus noster, qui cum Patre, et Spiritu sancto uiuit et regnat in secula seculorum. Amen.



423 HOMILIA LXX. FERIA III POST DOMINICAM PASCHAE.





[ADMONITIO.]

ADMONITIO. Post expositionem superioris loci euangelici immediate hec alia succedit interpretatio in eumdem Lucam, cuius lectio sub num. 50 eadem est ac homilie apud Marchesium, p. 71, atque plane consimilis homilia 89 inter Eusebianas relata.



LECTIO S. EuANGELII SECUNDUM LUCAM .

In Illo tempore, stetit iehsu in medio discipulorum  suorum, et dixit eis: Pax uobis. Et reliqua.

Inc.: Loquebantur discipuli de Iesu, et ea que uiderant in commune referebant, etc.

Des.: Ideoque a Catholicis consignari precipiunt, qui ab eis baptizati sunt.



HOMILIA LXXI. FERIA Iu POST DOMINICAM PASCHAE.





[ADMONITIO.]

ADMONITIO. Qui illustrationem l. h. euangelici legerint , iam et homiliam hac pro die assignatam assecuti sunt; nichil enim neque in supposito Eusebio, ubi est hom. 90, neque in Marchesio pag. 72, tom. II additum reperitur.



LECTIO S. EuANGELII SECUNDUM IOANNEM .

In illo tempore: Manifestauit se iterum iehsu discipulis suis. Et reliqua.

Inc.: Quid est enim, quod apostolus Petrus de  piscatione a Domino uocatus, etc.

Des.: De illis manifestationibus loquitur, que uel omnibus uel pluribus in unum collectis facte sunt.



HOMILIA LXXII. FERIA u POST DOMINICAM PASCHAE.





[ADMONITIO.]

ADMONITIO. Superiori omnino similem dicimus hanc homiliam, cum tota eodem ex commentario eruta sit, nec occurrit, quod aliud de ea admoneamus. Sed num. 91 exstat in Eusebio, et in Marchesio pag. 73, tom. II.



LECTIO S. EuANGELII SECUNDUM IOANNEM .

In illo tempore, Maria stabat ad monumentum. Et reliqua.

Inc.: Recedunt discipuli, stat Maria, et plorat,  etc.

Des.: Quia uidi Dominum, et hec dixit mihi.



HOMILIA LXXIII. FERIA uI POST DOMINICAM PASCHAE.





[ADMONITIO.]

ADMONITIO. Homilia auctor S. Bruno, cum pauca uisa fuerint que ad illustrationem huiusce Euangelii attulerat in commentario, assumptis tantum primis eius uerbis, hec ut hic exscribimus addidit; reliqua in comment. Matth. sub 106, habentur. Apud Eusebium est hom. 92, et in Marchesio pag. 73.



424 LECTIO S. EuANGELII SECUNDUM MATTHAEUM .

In illo tempore, undecim discipuli abierunt in Galileam, etc.

Hec autem uisio quando facta sit incertum habeo; quoniam Thomas, qui unus erat ex istis ante dies  octo Dominum uidisse narratur. Sed non uacat a mysterio, quod de Iudea in Galileam discipulos suos Dominus ire precepit, ibique se illis manifestare uoluit. Narrant enim euangeliste, mulieres ad sepulcrum Domini uenisse, et angelum eis dicentem audisse: »Nolite timere, scio enim, quod Iesum queritis Nazarenum crucifixum; surrexit, non est hic. Sed, cito euntes, dicite discipulis eius et Petro, quia precedet uos in Galileam, ibi eum uidebitis, sicut dixit uobis .« Quid autem mulieres significent, et quare se illis post resurrectionem prius Dominus manifestare uoluerit, cur etiam Petrus nomine uocetur, iam superius exposuimus. Dicendum est igitur quid per Galileam, et quid per montem, ad quem eos uenire constituit,  significetur. Galilea namque, que transmigratio interpretatur, Ecclesiam significat. Magna quidem de peccatoribus transmigrantibus ad ipsam; magna uero et de iustis transmigrantibus ab ipsa. Sed quid ad Ecclesiam uenisse profuit, nisi et montem ascendamus, in quo se Dominus uidendum esse constituit? Mons iste, hoc Euangelium mihi esse uidetur, in quo Christi passio et resurrectio nuntiatur, in quo et ipse suis discipulis manifestatur. Sed uis audire Iesum suis discipulis in hoc monte loquentem? Audi, et intellige: »O stulti, inquit, et tardi corde ad credendum in omnibus, que locuti sunt prophete! Nonne sic oportuit pati Christum, et resurgere a mortuis, et ita intrare in gloriam suam?«  »Itaque palpate, et uidete, quia  spiritus carnem et ossa non habet, sicut me uidetis habere .« Sunt autem et multa alia, quibus se Dominus in hoc monte suis discipulis manifestat. uis etiam uidere Iesum in monte Dauid, id est in Psalterio se manifestantem, et discipulos alloquentem? »Ego, inquit, dormiui, et somnum cepi, et resurrexi, quoniam Dominus suscepit me .« Et iterum: »Foderunt manus meas, et pedes meos, dinumerauerunt omnia ossa mea. Ipsi uero considerauerunt, et inspexerunt me, diuiserunt sibi uestimenta mea, et super uestem meam miserunt sortem .« Sed quid dicimus? Tot sunt montes, quot et prophete; tot sunt montes, quot et librorum uolumina. De his enim montibus  scriptum est: »Leuaui oculos meos ad montes, unde ueniet auxilium mihi .« Et alibi: »Ut quid suspicamini montes coagulatos, mons in quo beneplacitum est Deo habitare?«  »uenite, igitur ascendamus ad montem Domini, et ad domum Dei Iacob, et docebit nos uias suas, et ambulabimus in semitis eius .« Ideo enim et apostoli in Galileam abierunt, et in montem, ubi constituerat illis iehsu, et uidentes eum adorauerunt, quidam autem dubitauerunt. Ego quidem puto, quod illi, qui dubitauerunt, hereticos significabant, qui ex nobis quidem exierunt; sed non erant ex nobis. Sequitur: Et accedens iehsu locutus est eis dicens: Data est mihi omnis potestas in celo, et in terra, etc.





HOMILIA LXXIu. SABBATO IN ALBIS.





[ADMONITIO.]

ADMONITIO. Breuissime me expediam aiens, non aliunde querendam homiliam huius diei, quam in comment. in Ioan. num. 51. Iisdem uerbis in supposito Eusebio num. 93, et in Marchesio pag. 74 legitur.



LECTIO S. EuANGELII SECUNDUM IOANNEM .

In illo tempore, una Sabbati Maria Magdalene uenit mane cum tenebre essent ad monumentum. Et reliqua.

Inc.: Quantum ad litteram magnus amor compellebat hanc mulierem, etc.

Des.: Diximus enim per Scripturam linteamina significari.



HOMILIA LXXu. DOMINICA IN ALBIS.





[ADMONITIO.]

ADMONITIO. Hanc homiliam similiter prestat idem commentarius toto num. 51. Quanta in eo effulgeat doctrina, disserendique copia iam lectores admiratos opinor. Quod maius argumentum afferri potest, ut euincantur de plagio, qui harum homiliarum auctorem fecerunt Eusebium Emisenum inter quas est 94. Si fons ostendatur a qua omnes emanarunt, Marchesius affert pag. 74.



425 LECTIO S. EuANGELII SECUNDUM IOANNEM .

In illo tempore, cum sero esset die illa una Sabbatorum, et fores essent clause, etc. Et reliqua.

Inc.: Quicunque intelligit illud, quod scriptum est, etc.

Des.: Alii euangeliste cetera eius facta non scripsissent.



HOMILIA LXXuI. DOMINICA I POST PASCHAM.





[ADMONITIO.]

ADMONITIO. Cum presentis dici homilia constet partim ex expositione in Ioannis euangelium num. 30, pag. 465, partim ex additis tum in principio, tum uersus finem, eam ut Marchesius publicauit tom. II, pag. 75, et Eusebii Emiseni editores num. 94, sed multis in locis emendatam, lectoribus exhibemus.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Ego sum pastor bonus. Et reliqua.

Ego, inquit, sum pastor bonus. Audite hoc, pastores, et a me uno pastore boni pastores esse discite. Bonus enim pastor est, qui animam suam dat pro ouibus suis. Hec est definitio boni pastoris, hoc ego feci, hoc et uos facite, si necesse fuerit. »Maiorem  enim dilectionem nemo habet, quam ut animam suam ponat quis pro amicis suis. Mercenarius autem, et qui non est pastor, cuius non sunt oues proprie, uidet upum uenientem, et dimittit oues, et fugit. .« Bonus pastor fuit Iacob, bonus pastor et Moyses, bonus pastor erat et Dauid, qui pro tuendis ouibus, ursis et leonibus, quamuis puer esset, adhuc se obiicere non timebat. Nam et leonem, et ursum ipse interfecit, sicut ad Saul loquens ipse testatur. Illi enim ursi, et leones uitia, et malignos spiritus, hereticos et schismaticos significabant, contra quos nunc Ecclesie pastores pugnant et dimicant. Non erat ille mercenarius, qui dimissis ouibus fugeret, et luporum impetus formidaret. Ille igitur bonus pastor hunc pastorem optimum significabat,  qui modo in hoc Euangelio loquitur dicens: Ego sum pastor bonus, etc. Sed uis uidere etiam ipsum Dauid boni pastoris definitionem, que hic describitur adimplesse, et pro suis ouibus animam ponere uoluisse? Cum enim angelus ad populum descendisset, et euaginato gladio multos interfecisset, morti se ipse obiiciens clamauit dicens: »Ego sum, Domine, qui peccaui; ego inique egi; isti, qui oues sunt, quid fecerunt? uertatur, obsecro, manus tua contra me, et contra domum patris mei .« Dicat itaque noster Dauid, filius autem illi Dauid, sed fortior quam ille Dauid, ego sum pastor bonus. Quod autem pastorem se Dominus dicit, dignatio est, non presumptio; inclinatio est, non dignitatis alicuius aliqua sublimatio. Sed non dedignatur  se pastorem dicere, qui pastoris officium, iniurias et labores non est dedignatus obire. Ipse est, de quo propheta ait: »Sicut pastor gregem suum pascit, et in brachio suo congregabit agnos, et in sinu suo leuabit, fetas ipse portabit .« Cui autem non uideatur iniuriosum esse, ut agnos, et oues fetidas, et sordidas in sinu congreget, et super humeros portet? Tales tamen erant oues Christi, tales prius eraut omnes homines, quod ipse suo sanguine lauit, et aquis baptismatis mundauit, et propriis humeris ad pascua reportauit. Sed dicat idem propheta qualis secundum diuinitatem sit, qui secundum humanitatem tantum se humiliare uoluit. »Quis, inquit, mensus est pugillo aquas, aut celos palmo ponderauit? Quis appendit tribus digitis molem  terre, et librauit in pondere montes, et colles in statera?«  Ipse, inquam, qui iniurias pastoris sustinuit, ipse est, qui fabricauit celum et terram. Ipse est, qui pugillo metitur terram, qui pluuie guttas, et stellarum numerum nouit. Ipse est, qui uirtute omnipotentis Trinitatis quasi trium digitorum operatione librauit in pondere montes, et colles in statera, ipse in medio firmamento terram stabiliuit, que suis librata ponderibus, cum nullum habeat fundamentum, nusquam tamen cadere potest. Denique ipse est, qui in pondere, numero et mensura omnia fecisse legitur. Certum enim pondus, et certum numerum, certamque mensuram omnibus posuit, ultra que se extendere nulla ualet creatura.  Tot igitur erunt homines quos ipse disposuit, eius ponderis grauitatem et fortitudinem, eius uirtutis, sapientie, honoris, dignitatis quantitatem; et mensuram unusquisque habebit, quam ipse ante tempora habere disposuit. Ideo enim et uentis pondus dedisse legitur, quia angelicis potestatibus, et iustorum animabus eam grauitatem et fortitudinem tribuit, ut superbie grauitate a proprio statu moueri non possint. Hanc autem grauitatem, et hoc pondus ille non habuit, qui superbie leuitate eleuatus dixit: 426 »In celum ascendam, super astra Dei exaltabo solium meum .«---»In uoluntate igitur tua, Domine, uniuersa sunt posita, et non est qui possit tue resistere uoluntati .« Sequitur: Mercenarius autem, et qui non est pastor,  cuius non sunt oues proprie, uidit lupum uenientem et dimittit oues et fugit. Mercenarius enim est ille episcopus, qui in pascendis et regendis ouibus sola temporalia et transitoria querit, qui non amore celestis patrie, sed pro lucro et mercede rerum temporalium oues Dominicas pascit. Et iste quidem apud Deum pastor non est, etsi ab hominibus pastor dicatur; hic autem non oues proprias habet, sed mercede conductas. Si enim proprie essent, diligeret ut proprias, et se pro eis periculis obiicere non dubitaret. Sed uidet lupum uenientem, uidet diabolum eiusque satellites imminentes , et dimittit oues, et fugit. Dimittit utique non auxiliando, ueritatem non predicando, constantiam et  patientiam non admonendo, et heresi resistendo. Unde per Ezechielem a Domino dicitur: »Non ascendisti ex aduerso, neque posuisti murum pro domo Isrel, ut staretis in prelio in die Domini .« Omnia enim hec uerba muri quidam sunt, quibus ab hereticis oues Ecclesie defenduntur; his lupus pellitur, his uincitur, et his fugatur. Mercenarius autem fugit, quia mercenarius est, et non pertinet ad eum de ouibus. Non enim fugeret, si mercenarius non esset, non fugeret, si pro amore et caritate, et non pro mercede seruiret. »Perfecta enim caritas foras mittit timorem .« Et ideo quidem fugit, quia non pertinet ad eum de ouibus. Ego sum pastor bonus, et cognosco oues meas, et cognoscunt me mee. Nouit enim Dominus qui  sunt eius. Cognoscere autem Deum, diligere est. Unde et quibusdam in iudicio dicturus est: »Amen dico uobis, nescio uos ;« id est non diligo uos. Alioquin qui omnia scit, quomodo ignorare aliquid potest? Quod igitur ait, et cognosco meas, et cognoscunt me mee, tale est ac si diceret: Et diligo meas et diligor a meis. Sed quomodo cognosco? uis audire quomodo? Sicut nouit me Pater, et ego agnosco Patrem. Sic, inquit, cognosco, id est diligo meas et diligor a meis, sicut diligor a Patre et diligo Patrem. Unde et in sequentibus ait: »Sicut dilexit me Pater, ego dilexi uos .« Itemque: »Non pro his rogo tantum, sed et pro eis qui credituri sunt per uerbum eorum in me, ut omnes  unum sint, sicut et tu Pater in me, et ego in te, ut et ipsi in nobis unum sint. Et animam meam pono pro ouibus meis .« Inde, inquit, probatur, quod diligam eos, quia animam meam pono pro ouibus meis. Nisi eas dilexisset, animam pro eis non posuisset. Et alias oues habeo, que non sunt ex hoc ouili, et illas oportet ad me adducere, et uocem meam audient, et fiet unum ouile, et unus pastor. Hoc est enim, quod Apostolus ait: »Ipsa est pax nostra, qui fecit utraque unum .« Iunxit enim duos parietes, unum ex circumcisione, et alterum ex preputio uenientem. Iudeis enim loquebatur Dominus, quibus se gentiles iungere promittebat, ut ex duobus populis una domus edificaretur, et una Ecclesia construeretur. Facta est igitur pax  inter Iudeos et gentiles: unum est ouile, unus est pastor: unam legem tenent, unum Deum adorant, et unius pastoris uocem sequuntur. [Hos autem duos ouium greges, hos duos Ecclesie parietes, Moyses quoque significauit, quando ex decem cortinis, iubente Domino, tabernaculum fieri precepit. Erant autem quinque cortine in pariete uno angulis hyacinthinis sibi mutuo coniuncte. Erant autem et alie quinque in pariete altero simili modo sibi contexte. Quinque uero, et quinque idem duo parietes aureis uinculis sibi inuicem iungebantur, ex quibus uidelicet duobus parietibus unum tabernaculum construebatur. Omnes autem cortine opere plumario contexte erant, pulchraque uarietate distincte. Hec autem quid significent in Exodo exposuimus].



HOMILIA LXXuII. DOMINICA II POST PASCHAM.





[ADMONITIO.]

ADMONITIO. Ex duobus partibus instructam indicamus hanc homiliam, quarum primam, ab initio scilicet, usque ad uerba: Tanta soboles tam nobilium filiorum ubique gentium germinauit uideant lectores sub num. 47 comment. in Ioannem, et alteram in expositione Apocalypsis cap. 12. Multo emendatiorem in editione nostra quam in Marchesio pag. 76 et 77 lectionem habebunt. Eadem est in supposito Emiseno num. 97.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Modicum, et iam non uidebitis me, et iterum modicum et uidebitis me. Et reliqua.

Inc.: Modico enim tempore in sepulcro Dominus iacuit.

 Des.: Et gaudium uestrum nemo tollet a uobis.



427 HOMILIA LXXuIII. DOMINICA III POST PASCHAM.





[ADMONITIO.]

ADMONITIO. Pro hac instituenda homilia usus est auctor, ut in aliis frequentissime fecit, suis commentariis Euangelia. Cum igitur Euangelium decurrentis Dominice sit ex Ioan. cap. XuI prior pars homilie eadem est in expositione textus, quemadmodum extrema. Sed in medio plura addidit S. episcopus, quibus ne priuentur lectores una cum priori parte a Marchesio pag. 77 exscribere curauimus, facto primum cum aliis editionibus collatione, et expunctis erratis multis; reliqua uero ex comment. in Ioan. num. 46, comparare poterunt. In Eusebio est hom. 98.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: uado ad  eum qui me misit. Et reliqua.

Dixerat superius beatus Petrus: »Domine, quo uadis ;« sed iam nunc eius sermonibus omnes edocti et instructi, nemo eum interrogat quo uadit, quoniam certissime sciuit quia ad Patrem uadit. Ut quid interrogarent, quod sciebant, et unde non dubitabant: Sed quia locutus sum uobis, tristitia impleuit cor uestrum. uidebat enim eos conturbatos de recessu suo, quem modo audierunt et cognouerunt in sermone suo. Quis enim non doleret a tali, ac tam bono, tam dulci, tamque suaui Domino separari? Sed ego ueritatem dico uobis: Expedit uobis ut ego uadam. Quid enim ueritas nisi ueritatem dicere potest? Dicit igitur hoc non tantum sermonem  suum confirmando, quantum illorum corda consolando. Si enim non abiero, Paracletus non ueniet ad uos; si autem abiero, mittam eum ad uos. Quantumuis enim et ibi, et ubique semper Paracletus erat; si quidem Spiritus Domini repleuit orbem terrarum, aliter tamen uenturus erat. Sic enim ante tempora predestinatum fuerat, ut prius Dei Filius de uirgine nasceretur, moreretur, resurgeret, celos ascenderet, et sic tandem Spiritus sanctus consolandis discipulis mitteretur. Sic erat dispositum, sic prefinitum, et aliter uenire non poterat. Et cum uenerit ille, arguet mundum de peccato, et de iustitia, et de iudicio. Hoc autem exponit, de peccato quidem quia non credunt in me. De iustitia uero quia uado ad Patrem, et iam non uidebitis me. De iudicio  autem, quia princeps huius mundi iam iudicatus est. Ecce tria posuit in quibus Spiritus sanctus mundum redarguit: de quibus ipse quoque Filius Dei eum prius redarguerat. Tale est ac si diceret: Ego quidem ad Patrem uado; sed uobis Spiritum Paracletum mitto, qui mea uice uos doceat, confirmet et corroboret, qui in uobis et pro uobis loquatur, et per uos arguet mundun de peccato, et de iustitia, et de iudicio. De peccato quidem infidelitatis, quia non credunt in me; et quia non credunt in me, iustitiam non operantur; et ideo arguet eos Spiritus sanctus etiam de iustitia. Sed quare ipse uice mea, et non ego per meipsam? Quia ego ad Patrem uado, et iam non uidebitis me. Ipse enim hanc redargutionem facere non poterat, nisi quia secundum carnem  celos ascendebat, et quia corporaliter in hoc mundo ulterius non manebat, et non solum de peccato, et de iustitia, uerum etiam de iudicio arguet mundum Spiritus sanctus. De quo iudicio? De illo quidem, de quo superius ait: Nunc iudicium est mundi. Nunc princeps huius mundi eiicietur foras. Unde et bene hic dicitur: De iudicio quidem, quia princeps huius mundi iam iudicatus est, id est foras eiectus est. De tali namque iudicio ait Psalmista: »Iudica, Domine, iudicium meum, et causam meam .« Itemque: »Iudica iudicium meum, et redime me .« Quid igitur iudicium mundi, nisi redemptio mundi? Quid est iudicium mundi, nisi iudicium, in quo iudicatur, damnatur, et de cordibus fidelium eiicitur princeps  mundi? De hoc igitur iudicio arguitur mundus; quia tanti beneficii ingratus adhuc sequitur principem mundi. Arguitur ergo mundus de peccato, quia in Christum credere noluit. Arguitur et de iustitia, quam eo docente audiuit, et seruare noluit. Arguitur et de iudicio, quia princeps mundi est damnatus, et mundus ipse liberatus; sed tanti beneficii ingratus nondum Christum sequitur sue salutis auctorem, sed potius diabolum deceptorem.

Potest autem et sic intelligi, quod ait: Ipse arguet mundum de peccato, de iustitia, et de iudicio, ac si diceret: Ipse arguet mundum de peccato suo, et de iustitia mea, et de iudicio sue praue electionis. De peccato quidem, quia non crediderunt in me. Si  enim non uenissem, et locutus eis fuissem, peccatum non haberent, nunc autem excusationem non habent de peccato suo. Arguet autem mundum de iustitia mea, quam ego quidem habebam, tunc cum Dei Filium me esse 428 dicebam. Ipsi uero econtra iniuste clamabant, secundum legem debet mori, quia Filium Dei se fecit. Hec autem mea iustitia nunc manifestabitur, quia ecce ego nunc ad Patrem uado, et iam non uidebitis me. Neque enim ad eum quasi ad Patrem ire potuissem, si eius filius non fuissem. Et alii quidem omnes ibant ad eum, quasi ad Dominum, solus autem filius iuit ad eum quasi ad Patrem. Arguet preterea mundum Spiritus sanctus de iudicio praue sue electionis, quo uidelicet iudicio mundi principi, qui iam damnatus et iudicatus est,  seruire elegit, et me sue salutis auctorem damnauit et reprobauit. Sequitur: Adhuc habeo uobis multa dicere, sed non potestis portare modo. Cum autem uenerit Spiritus ille ueritatis, docebit uos omnem ueritatem. Multa, inquit, iam dixi uobis, multa adhuc habeo dicere uobis, que ideo non potestis portare modo, quia illam tantam mei Spiritus plenitudinem nondum uobis infundere uolo. Quare? Ut omnia suo tempore fiant, ut prius celos ascendam, et tunc effundam de Spiritu meo super omnem carnem, et prophetabunt. Cum autem uenerit Spiritus ille ueritatis, qui nichil docet, nisi ueritatem de quibuscunque rebus uos docuerit, sine alicuius falsitatis admistione integram et perfectam omnem uos docebit ueritatem. Et propter hoc quidem quia Spiritus sanctus docet omnem ueritatem,  Dominus et Saluator noster de Spiritu sancto dicere uidetur, quod omne peccatum et blasphemia remittetur hominibus, spiritus autem blasphemie non remittetur. Et quidem quicunque peccauerit in Patrem, remittetur ei, et qui peccauerit in Filium dimittetur ei, qui autem peccauerit in Spiritum sanctum non dimittetur ei neque in hoc seculo, neque in futuro. Unum igitur peccatum est, preter ipsum nullum aliud est, quod hominibus non remittatur. Hoc autem est ueritati credere nolle. Ideo enim pereunt Iudei et pagani, quia ueritati credere nolunt. Quicunque igitur est, qui uult ut dimittantur peccata sua, credat ueritati, et si Christianus non est, conuertatur ad fidem, et baptizetur. Hoc enim ueritas dicit, quia non crediderit, condemnabitur.  Si uero Christianus est, credat ueritati, recedat a peccato, peniteat et dimittetur ei peccatum. Dicit Propheta de Spiritu sancto: »Hodie si uocem eius audieritis, nolite obdurare corda uestra .« Dicit et Apostolus per Spiritum sanctum: »Secundum duritiam autem tuam, et cor impenitens thesaurizas tibi iram in die ire, et reuelationis iusti iudicii Dei .« Hoc autem uerum est, ut quicunque ueritati indurato corde credere noluerit, non dimittetur ei neque in hoc seculo, neque in futuro. Sicut autem proprium est Filio carnem suscepisse et mundum a morte perpetua suo sanguine liberasse, ita et Spiritui sancto proprie pertinere uidetur, ut a Patre Filioque  procedens per apostolos, Ecclesieque doctores omnem ueritatem doceat et predicet. Unde et Dominus ait: »Non enim uos estis qui loquimini, sed Spiritus Patris uestri qui loquitur in uobis .« Quamuis igitur in totam Trinitatem peccet quicunque in unam de tribus personis peccat; tamen in Spiritum sanctum peccare uidetur quicunque ueritati non credens eius doctrine, et magisterio contradicit. Sequitur: Non enim loquetur a semetipso, sed quecunque audiet loquetur, etc.



HOMILIA LXXIX. DOMINICA Iu POST PASCHAM.





[ADMONITIO.]

ADMONITIO. Nihil proferunt Emisenus et Marchesius hac in homilia, quam primus sub num. 90 tradit, alter pag. 76, quod desit in commentario; cuius etiam lectio multo etiam perfectior est quam  in illis. Lectores igitur adeant in Ioannem num. 48.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Amen, amen dico uobis, si quid petieritis Patrem in nomine meo. Et reliqua.

Inc.: Si consideremus, quibus hec uerba specialiter, etc.

Des.: Qui iam cum suo principe superatus est.



429 HOMILIA LXXX. IN LITANIA MAIORI.





[ADMONITIO.]

ADMONITIO. Rursus occurrit hic alia homelia ex duobus commentariis in Lucam et in Mattheum constans; pars prima, que immediate sequitur Euangelii locum, est ex comment. in Lucam a num. 24 usque in finem; partem alterum accepit auctor ex Matth. comment. num. 21. Legitur in  Marchesio pag. 80.



LECTIO S. EuANGELII SECUNDUM LUCAM .

In illo tempore, iehsu dixit discipulis suis: Quis uestrum habebit amicum, et ibit ad illum media nocte. Et reliqua.

Inc.: His enim uerbis admonemur ut Spiritum sapientie.

Des.: Mali uero mala data petentes a malo patre mala data suscipiunt.



HOMILIA LXXXI. IN NATIuITATE APOSTOLORUM PHILIPPI ET IACOBI.





[ADMONITIO.]

ADMONITIO. Eximia loci huius euangelici expositio tanta perspicuitate atque uerborum consolantium affluentia est scripta, ut legi nequeat, quin animus ad maximam promissorum bonorum spem accendatur. Infinita diuini reparatoris caritas, que in consolandis discipulis triumphat, nos  etiam recreat et confortat, cum eiusdem dilectionis fieri participes possumus, si ei eque obsequentes, et fideles erimus. Homilia ex integro prebet comment. in Ioan. num. 39.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Non turbetur cor uestrum. Et reliqua.

Inc.: Ego, inquit, uado, et quo ego uado, uos non potestis uenire, etc.

Des.: Multum enim glorificatur Pater in Filio, dum talia fiunt in nomine Filii.



HOMILIA LXXXII. IN INuENTIONE SANCTAE CRUCIS.





[ADMONITIO.]

ADMONITIO. Ne quod persepe dictum est, de hisce homiliis repetamus, que fere omnes sunt eedem euangelice expositiones, satis erit admoneresequentem  omnino haberi in comment. in Ioannem num. 7 a capite usque ad finem, et collatam cum Eusebio nichil ab illo differre.



LECTIO S. EuANGELII SECUNDUM IOANNEM .

In illo tempore, erat autem homo ex Phariseis Nicodemus nomine. Et reliqua.

Inc.: Bonus homo iste Nicodemus iam credulus quidem, sed nondum in caritate perfectus.

Des.: Omnis qui credit in eum non pereat, sed habeat uitam eternam.



HOMILIA LXXXIII. IN APPARITIONE S. MICHAELIS ARCHANGELI.





[ADMONITIO.]

ADMONITIO. Facta collatione homilie huius cum comment. in Matth. num. 74, c. 1, in quo Euangelii locus desumptus est, preter pauca uerba in principio addita in Marchesio pag. 82, reliqua  eamdem referunt expositionem.



430 LECTIO S. EuANGELII SECUNDUM MATTHAEUM .

In illo tempore, accesserunt discipuli ad Iesum, dicentes: Quis putas maior est in regno celorum. Et reliqua.

Inc.: Accesserunt utique discipuli ad Iesum non loquendo, sed cogitando, etc.

Des.: Humiliauit semetipsum factus obediens usque ad mortem.



HOMILIA LXXXIu. IN ASCENSIONE DOMINI.





[ADMONITIO.]

ADMONITIO. Quamuis pauca admodum sint huic homilie in principio addita Euangelii expositioni, ut habetur in editione, que pariter in Emiseno  hom. 82 leguntur; attamen cum ex illis auctor S. Bruno magis magisque dignoscatur, ea omittere non iudicauimus; aggreditur enim Simoniacos, quod perpetuo agit, quoties ei opportunitas uenit. Est in Marchesio pag. 83.



LECTIO S. EuANGELII SECUNDUM MARCUM .

In illo tempore, recumbentibus undecim discipulis, apparuit illis iehsu, et exprobrauit incredulitatem eorum, etc. Et reliqua.

Inc.: uenit ad discipulos suos Dominus iehsu, inuenit eos recumbentes, inuenit eos manducantes et bibentes, discubuit cum illis, manducauit et bibit cum illis, ut se non phantasticum, sed uerum corpus assumpsisse ostenderet, et sua presentia eos roboraret. Redarguit eos de infidelitate sua, confirmauit eos colloquio suo. Et sicut scriptum est: »Conuescens  precepit eis ab Hierosolymis ne discederent, sed exspectarent promissionem Patris .« Quicunque igitur es, qui Spiritus sancti promissionem exspectas, noli ab Hierosolymis discedere, noli Ecclesiam relinquere, noli sanctorum consortium deserere, ibi exspecta, ibi mane, quia nulli extra Ecclesiam datur Spiritus sanctus, et eos etiam qui habent, si ab ea se separauerint, derelinquit. Redarguit autem eos propter duritiam suam, reprehendit eos de infidelitate cordis sui. Quamuis enim Simon Petrus, ut Maria Magdalena, etc., his incipit expositio in Euangelium, iisdemque prosequitur homilia usque in finem: In omnem terram exiuit sonus eorum, et in fines orbis terre uerba eorum.



HOMILIA LXXXu. DOMINICA POST ASCENSIONEM.





[ADMONITIO.]

ADMONITIO. Eximiores inter homilias hec referri potest ob preclaram, quam tradit de processione Spiritus sancti a Patre, et Filio doctrinam contra Grecos, qui Spiritum sanctum a Patre tantum procedere contendebant. Eadem est in supposito Emiseno sub num. 102, in Marchesio pag. 44, et in comment. in Ioannem num. 45.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Cum uenerit Paracletus, quem ego mittam uobis a Patre, etc.

Inc.: Semper Saluator noster tristibus miscet leta.

Des.: Hac tali consolatione premunire necessarium non esse.



HOMILIA LXXXuI. IN DIE PENTECOSTES.





[ADMONITIO.]

ADMONITIO. Non inferior superiore uidebitur homilia huic solemnitati assignata, si copia et soliditas dogmatum inspiciatur, atque excellentia moralium preceptorum obseruetur, quibus diei huius mysterium illustrat auctor atque exposuit. Constat autem ex fine num. 40 comment. in Ioannem ab illis uerbis: Qui habet mandata mea, et seruat ea, ipse est qui diligit me, et toto sequenti numero 41. In Emiseno, et in codice Laurentiano proemium illud omissum est, et incipit homilia ab expositione textus Ioannis, et desinit inde ut Marchesius habet pag. 85 et seq.



431 LECTIO S. EuANGELII SECUNDUM IOANNEM .

Respondit iehsu. Et reliqua.

Inc.: Dominus Saluator noster paulo superius discipulis loquitur dicens: Qui habet mandata mea, etc.

 Des.: Celum attendite, quia inde originem habetis.



HOMILIA LXXXuII. DOMINICA OCTAuA PENTECOSTES.





[ADMONITIO.]

ADMONITIO. Exscripsimus ex Marchesio pag. 86 homiliam hanc, cuius nullum est uestigium in comment. in Euang. Luce. Fatemur tamen aliqua excerpta esse a capite 6 lib. I sententiarum, cui titulus est De Misericordia. In collectione homiliarum Eusebii Emiseni hec non reperitur.



LECTIO S. EuANGELII SECUNDUM LUCAM .

In illo tempore, dixit iehsu discipulis suis: Estote misericordes. Et reliqua.

Estote, inquit, misericordes, sed quomodo? Sicut et Pater uester celestis misericors est. Ipse est enim, qui solem suum oriri facit super bonos et malos, et pluit super iustos et iniustos. Ipse non solum misericors,  sed ipsa quoque misericordia est; qui neminem uult perire, sed omnes uult saluos fieri et ad agnitionem ueritatis uenire. Sic igitur et uos estote misericordes, hanc misericordie regulam tenete. Magna est uirtus misericordie, omnibus aliis uirtutibus superior est. Unde et ad populum dicitur: »Suauis Dominus uniuersis, et miserationes eius super omnia opera eius .« Unde bene apud Grecos oleos uocatur. Sicut enim in liquoribus oleum, ita et in bonis operibus misericordia est superior. Quemcunque enim liquorem in oleum fundas, oleum semper desuper natat. Oleo baptismus sanctificatur, oleo Ecclesia consecratur. Nos quoque ideo oleo toties uncti sumus, ut semper misericordie  memores simus, et nunquam pietatis et misericordie obliuiscamur. Hinc est etiam, quod Dominus ait: »Misericordiam uolo, et non sacrificium .« Sunt autem et alia multa, que de misericordia dici possunt; siquidem »misericordia Domini plena est terra .« Sed quis sapiens custodiet hec, et intelliget misericordias Domini?«  Estote ergo misericordes, et ita misericordes sicut et Pater uester misericors est. Omnes diligite, neminem odio habeatis; orate pro persequentibus et calumniantibus uos, »ut sitis filii Patris uestri, qui in celis est .«---Nolite condemnare, et non condemnabimini. Quare ergo iudices constituti sunt? Quare et leges posite sunt? Gaudeant igitur homicide, letantur adulteri, exsultent  sacrilegi; nichil eis ulterius timendum est, si iam neque iudicandi, neque damnandi sunt. Quare ergo scriptum est: »Maledictus omnis, qui prohibet gladium suum a sanguine .« Quare laudantur filii Leui, qui zelo iustitie ne ipsis suis parentibus pepercerunt? Quare Dei sapientia dicit: »Diligite iustitiam qui iudicatis terram .« Quare et Psalmista ait: »Iudicate egeno et pupillo; humilem et pauperem iustificate?«  Quare toties in lege precipitur. Si quis fecerit hoc et illud, morte moriatur? Aliter intelligendum est. Non iudicandi licentia aufertur, non iustitia prohibetur; temeritas tollitur, ambitio uetatur, et crudelitas interdicitur. Tale est igitur ac si diceret: Nolite iudicare sine misericordia, ubi misericordia haberi  et custodiri potest. Nolite condemnare, nolite in danda sententia esse precipites. Exspectate dum ire transeat; sustinete dum mensa furore conquiescat. Non in uoluntate, sed in iustitia sit iudicium nostrum. Non secundum uoluntatem iudicetis; sed diu deliberata sententia tandem nocentes et impios condemnetis. Sic enim facit Pater uester qui in celis est; sic facit ille, qui plenus misericordia, qui etiam damnando impios, nunquam recedit a misericordia. Illa, inquam, hoc facit, qui »non uult mortem peccatoris, sed ut conuertatur, et uiuat .« Quare igitur eos occidit? Quare eos damnat, et iudicat? Non uult quidem ut moriantur, sic tamen si conuertantur, si peruerse agere conquiescant, et ad penitentiam redeant. Hoc autem si feceritis, et  si ita iudicaueritis, neque iudicabimini, neque condemnabimini. Iudicate iniquos, damnate superbos et impios. Eos uidelicet et impios et superbos, qui neque ad penitentiam redeunt, neque a sua impietate quiescunt. Impropriis autem causis, et in quibus iudices constituti non estis, omnibus dimittite, omnibus ueniam date, ut non plus contra uos fratres uestri ualeant peccare, quam uos eis peccata dimittere. »Si enim dimiseritis omnia peccata eorum, Pater uester dimittet uobis peccata uestra ;« contra uero: »Nisi dimiseritis omnibus peccata eorum, nec Pater uester dimittet uobis peccata uestra .«---Mensuram bonam, et confertam, et coagitatam, et supereffluentem dabunt in sinum uestrum.  His autem 432 uerbis quid aliud significatur, nisi quia omnibus bonis, omni letitia, omni dignitate, omni beatitudine abundabitis, si et uos peccantibus dimiseritis, et a pietate et misericordia non recesseritis. Unde et subditur: Eadem mensura, qua mensi fueritis, remetietur uobis. Dicebat autem et illis hanc similitudinem. Nunquid potest cecus cecum ducere? Nonne ambo in foueam cadunt? Ac si dicat: Non omnium est iudicare, non omnium est condemnare, non ad omnes pertinet sententiam de peccatis dare. Hoc solummodo iudicum est, hoc solummodo prelatorum est. Ceci igitur sunt, et mentis oculos amiserunt, quicunque id quidem, quod suum officium non est, et quod eis interdictum est, agere presumunt. Tales autem dum temerarie quidem  alios, quamuis iniquos damnant et iudicant, simul cum eis in foueam cadunt. In foueam utique damnationis eterne. Et illi quidem propter peccata sua: isti uero propter temeraria, et iniqua iudicia sua. »Non est discipulus super magistrum; perfectus autem erit omnis, si sit sicut magister eius .« Hoc autem ad superiora respicit; et tale est ac si dicat: Dixi uobis: Estote misericordes, et ita misericordes, sicut Dominus et magister uester misericors est. Illum sequimini, illum imitamini, illius formam et exemplum tenete. Ad illius formam et exemplum uiuite. »Quid enim uides festucam in oculo fratris tui, trabem autem que in oculo tuo est, non uides? Et quomodo potes dicere fratri tuo: Sine, eiiciam festucam de oculo tuo, ipse trabem in  oculo tuo non uidens .« Nolite, inquit, iudicare, et non iudicabimini. Iudica prius teipsum, quicunque es, damna prius, et corrige peccata tua. »Eiice prius trabem de oculo tuo, et tunc prospicies, ut educas festucam de oculo fratris tui .« Hoc enim interest inter festucam, et trabem, quod interest inter peccatum et crimen; Apostolus autem loquitur dicens: »Tu quis es, qui iudicas alienum seruum? Domino suo stat, aut cadit .« Stabit autem: potens est Dominus statuere illum. »Nolite itaque ante tempus iudicare, quoadusque ueniat Dominus, qui illuminabit abscondita tenebrarum, et manifestabit consilia cordium. Et tunc laus erit unicuique a Deo .« Qui uiuit, et regnat in secula seculorum. Amen.



HOMILIA LXXXuIII. DOMINICA II POST PENTECOSTEN.





[ADMONITIO.]

ADMONITIO. Breuiter monitos lectores facimus, quidquid homilie diei presentis nomine Marchesius pag. 87 produxit, id totum haberi in expositione Euangelii Luce num. 16. Hec etiam homilia est in Emiseno pro Dom. u post Pentecosten.



LECTIO S. EuANGELII SECUNDUM LUCAM .

In illo tempore, cum turbe irruerent in Iesum, ut audirent uerbum Dei. Et reliqua.

Inc.: Stagnum Genesareth ipsum est quod mare Galilee.

Des.: Et subductis ad terram nauibus, relictis omnibus, secuti sunt eum.



HOMILIA LXXXIX. DOMINICA III POST PENTECOSTEN.





[ADMONITIO.]

ADMONITIO. Homilia in Marchesio pag. 87 ab initio ad finem eadem continet, que in comment. in Lucam num. 35 traduntur. Sed lectio nostra menda plura in ueterem impressionem irrepta corrigit.



LECTIO S. EuANGELII SECUNDUM LUCAM .

Erant autem appropinquantes ad Iesum publicani et peccatores, ut audirent illam. Et reliqua.

Inc.: Apostolus enim Corinthiis scribens ait: Si quis fratres non amat, etc.

Des.: Non uenit uocare iustos sed peccatores ad penitentiam.



433 HOMILIA XC. DOMINICA Iu POST PENTECOSTEN.





[ADMONITIO.]

ADMONITIO. Immutato titulo eadem est commentario  in Euangelium Luc. num. 33. In Emiseno legitur in Dominica II post Pentecosten; in Marchesio autem pag. 88, ut eius ordinem sequamur, in quarta. Nullam comperi inter eos discrepantiam.



LECTIO S. EuANGELII SECUNDUM LUCAM .

In illo tempore, dixit iehsu discipulis suis similitudinem: Homo quidam fecit cenam magnam. Et reliqua.

Inc.: Hic enim homo ipse est, qui hec loquitur iehsu Christus.

Des.: Nemo simul cum sanctis addetur, nec in conuiuii epulas introibit.



HOMILIA XCI. IN NATIuITATE S. IOANNIS BAPTISTAE.





[ADMONITIO.]

ADMONITIO. Patiantur lectores hanc homiliam  duobus ex locis commentarii in Lucam componere quorum primus est num. 5 et incipit: Nascitur hodie Ioannes Baptista maior prophetis, et sequitur usque ad hec. Et non poteris loqui usque in diem, quo hec fiant. Alter paucis intermediis additis exstat num. 2 et incipit: Unde hoc sciam? Ego sum senex, et procedit ad hec usque: Loquitur enim uetus Testamentum, sed iam non suo, et proprio sensu; et iterum a num. 5 adnectit auctor reliqua ab illis uerbis: Loquente autem Zacaria, factus est timor usque in finem. Editam habemus homiliam ex his diuersis locis confectam in Marchesio pag. 89, et in Eusebio Emiseno num. 114.



LECTIO S. EuANGELII SECUNDUM LUCAM .

In illo tempore, Elisabeth impletum est tempus pariendi et peperit filium. Et reliqua.

Nascitur hodie Ioannes Baptista maior prophetis,  minor angelis, imo minor eo, qui minoratus est paulo minus ab angelis, etc.



Ingressus est enim, ut superius legitur in templum Domini, et omnis multitudo populi erat orans foris hora incensi. Apparuit autem illi angelus Domini stans a dextris altaris incensi, cui, quia credere noluit, linguam amisit. Hec autem solemnitas decima die mensis septimi agebatur, quando solus pontifex semel in anno non sine sanguine ingrediebatur  Sancta sanctorum, nullum alium in templo esse licebat. Quod quid significet, et Apostolus exponit in Epistola ad Hebreos, et nos quoque in Leuitico  de hac solemnitate sufficienter diximus. Apparuit autem illi angelus Domini stans a dextris altaris incensi. Stabat angelus, et a dextris stabat, quoniam fortia nuntiabat. Et Zacarias turbatus est uidens, et timor irruit super eum. Ait autem ad illum angelus: Ne timeas, Zacaria, quoniam exaudita est deprecatio tua. Hec enim angelorum consuetudo est, in qua etiam ab illis discernuntur, qui se transfigurant in angelum lucis, quod in sue locutionis principio eos quibus loquuntur, consolantur et ne timeant adhortantur. Quod autem ait, quoniam exaudita est deprecatio tua, nemo putet Zacariam  Deum pro filio exorare, presertim cum de filio, sueque uxoris etate diffideret, et angelo id promittenti non crederet. Quid igitur orabat, nisi id quod lex orare precipiebat? Ait enim: »Erit hoc uobis legitimum sempiternum, ut oretis pro filiis Isrel, et pro cunctis peccatis eorum semel in anno .« Hoc igitur est, ut orabat hanc deprecationem angelus exauditam esse dicebat. Quod dixit Zacarias ad angelum: Unde hoc sciam? Ego enim sum senex, et uxor mea processit in diebus suis. Et fortasse non recordabatur Zacarias, quod Abraham, et Sara in senectute filium genuerunt. Nihil enim Deo impossibile est. Credenti quoque omnia possibilia sunt. Angelus promittit, et sacerdos signum querit, quasi plus signo quam  angelo credere debuisset. Et respondens angelus dixit ei: Ego sum Gabriel, qui asto ante Deum, et missus sum loqui ad te, et hec tibi euangelizare. Cur ergo dubitas? Quare non credis? Neque ille, qui me misit, neque ego tibi mentiri possum. Signum 434 queris, Iudei signa petunt. Dicis ergo unde sciam? Dabitur tibi signum quod, postquam acceperis, fortasse te accepisse penitebit. Hoc igitur erit signum: Ecce eris tacens et non poteris loqui, usque in diem, quo hec fient. Pro eo quod non credidisti uerbis meis, que complebuntur in tempore suo.



Quia, inquit, uerbis credere noluisti, uel signo  crede. Ecce eris tacens, donec ex te genita uox oriatur. Et quia uocem generaturus es, non te peniteat aliquanto tempore tacuisse. Ex te enim orietur ille, qui dicat: Ego uox clamantis in deserto. Et erat plebs exspectans Zacariam, et mirabatur, quod esset in templo. Egressus autem non poterat loqui ad illum, et cognouerunt quod uisionem uidisset in templo: et ipse erat innuens illis; et permansit mutus. Possumus autem per senem Zacariam uetus Testamentum, et per Ioannem puerum Nouum intelligere. Eo enim tempore uetus Testamentum uocem amisit, quo Nouum ex ueteri fieri cepit; quia postquam nouam legem apostoli et doctores  predicare et exponere ceperunt, uetus legis intelligentia cessauit. Sed uocem, quam amiserat, tunc tandem accepit, quando Nouo Testamento iam nato, et ubique diuulgato ab eo didicit, quid loqueretur. Loquitur enim uetus Testamentum, sed iam non suo, sed proprio sensu. Loquente autem Zacaria, etc.





HOMILIA XCII. IN uIGILIA S. PETRI.





[ADMONITIO.]

ADMONITIO. Que S. Bruno in expositione huius Euangelii dixit num. 55, eadem nulla facta immutatione repetita sunt in homilia; atque in ea preclarum habetur testimonium de primatu Petri,  suorumque successorum in uniuersa Ecclesia iurisdictione. Edidit Marchesius pag. 90 itidemque Emisenus.



LECTIO S. EuANGELII SECUNDUM IOANNEM .

In illo tempore, dixit Simoni Petro iehsu: Simon Ioannis, diligis me plus his? Dicit ei: Etiam, Domine, tu scis, quia amo te. Et reliqua.

Inc.: Interrogat Dominus Petrum, ad se diligat, quem semper, etc.

Des.: Quantum enim dilexerit apertissime demonstrauit.



HOMILIA XCIII. IN FESTO S. PETRI APOSTOLI.





[ADMONITIO.]

ADMONITIO. Non minus elegantia, quam copia dicendi elucet commentarius S. episcopi super  hunc Euangelii locum cap. 16, in quo agit de assumptione Petri in principem apostolorum, quodque eum Christus Dominus precipuum Ecclesie fundamentum posuerit, eique omnem ligandi et absoluendi in terris potestatem tradiderit. Nihil in homilia legitur, quin totum exhibeat lectionis euangelice expositio sub. num. 68. Marchesius eam refert pag. 99.



LECTIO S. EuANGELII SECUNDUM MATTHAEUM .

In illo tempore, uenit iehsu in partes Cesaree Philippi, et interrogabat discipulos suos, dicens: Quem dicunt homines esse Filium hominis? Et reliqua.

Inc.: Interrogat Dominus discipulos suos, quam opinionem de eo habent.

Des.: Quam si prelatus recipere noluerit, tunc sciant se esse solutos.



435 HOMILIA XCIu. DOMINICA u POST PENTECOSTEN.





[ADMONITIO.]

ADMONITIO. His tribus homiliis de sanctis succedit in Marchesio pag. 91 homilia suprasignata, que tota descripta uidetur in commentario, cuius exordium sumit a fine num. 12 in Matth., usque ad finem sequentis num. 13. Cum Marchesio consentiunt codices Signinus, Laurentianus et Casinensis.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Nisi abundauerit iustitia uestra plus quam Scribarum et Phariseorum, non intrabitis in regnum celorum. Et reliqua.

Inc.: Scribarum et Phariseorum iniustitia fuit, ut bene predicarent, etc.

 Des.: Ad cuius nouissimum quadrantem nunquam uenitur, que semper soluitur, et nunquam finitur.



HOMILIA XCu. DOMINICA uI POST PENTECOSTEN.





[ADMONITIO.]

ADMONITIO. Homilia infra describenda tota est ex Marchesio pag. 92, quod nulla sit in commentario in Marcum loci huius euangelici expositio. Eadem tamen reperitur in Emiseno pro Dom. 7, post Pentecosten, et in cod. Laurentiano sub nomine B. Brunonis episcopi.



LECTIO S. EuANGELII SECUNDUM MARCUM 

In illo tempore, cum turba multa esset cum Iesu, nec haberent quod manducarent. Et reliqua.

Legitur superius, cum uenisset iehsu secus mare Galilee, ascendens in montem sedebat ibi. Et accesserunt ad eum turbe multe, habentes secum mutos,  cecos, claudos, debiles et alios multos, et proiecerunt eos ad pedes eius, et curauit eos; ita ut turbe mirarentur, uidentes mutos loquentes, claudos ambulantes, et cecos uidentes, et magnificabant Deum Isrel. Merito enim iehsu in montem ascendit, tanta ac talia miracula facturus, ut in monte, in quem ascendit eius potestatis altitudo, et in miraculis que fecit eius diuinitatis magnificentia appareret. Sequantur igitur eum super montem aromatum, quicunque illuminari et sanari desiderant. De quibus montibus Ecclesia dicit: »Surge, dilecte mi; assimilare capree, hinnuloque ceruorum super montes aromatum .« iehsu autem, uocatis discipulis suis, dixit: Misereor turbe, quia iam triduo perseuerant mecum, et non habent quod manducent.  Tres enim dies tria seculi tempora sunt, ante legem scilicet, sub lege et sub gratia. Tribus igitur diebus turbe cum Domino perseuerant; quia totis his tribus temporibus uiri sancti Spiritu Dei pleni in Deum credunt, Christum exspectant, eiusque panibus et doctrina magno desiderio refici cupiunt. Et non habebant quod manducarent, quia panis uiuus, qui de celo descendit, nondum eis appositus fuerat, nondum leo de tribu Iuda librum aperuerat, neque septem eius signacula soluerat. Tertio igitur die, id est hoc tertio sue incarnationis tempore turbas reficit, neque ulterius eas fame perire patitur. Unde et dicit: Et dimittere eos ieiunos nolo, ne deficiant in uia. Omnes enim in uia sumus, omnes ad patriam tendimus. De hac enim uia Psalmista  ait: »uiam mandatorum tuorum cucurri ;« itemque: »Beati immaculati in uia, qui ambulant in lege Domini .« In hac autem uia deficiunt ieiuni; per hanc uiam currere non possunt, qui Christi pane non sunt refecti. Presertim si de longe uenerunt: »Longe est a peccatoribus salus .« Sicut enim hec uia breuis et facilis est bonis, ita longa et difficilis est malis. Et dicunt ei discipuli: Unde illos poterit quis hic saturare panibus in solitudine? Fortasse immemores erant Christi discipuli, quod ex quinque panibus quinque millia hominum iam superius satiauerat. Et ait illis iehsu: Quot panes habetis? At illi dixerunt: Septem, et paucos pisciculos. Septem enim panes,  septem libri sunt ueteris Testamenti, quod heptaticum uocamus; siue etiam septem gratie Spiritus sancti. Pauci uero pisciculi, pauci libri Noui Testamenti, ad ueteris Testamenti comparationem. Isti tamen pauci, si illis septem panibus coniungantur, cunctis hominibus ad animarum refectionem sufficiunt. Sine illis neque comedi possunt, neque saturitatem, uel fortitudinem comedentibus tribuunt. Sunt enim septem illi panes, sapientia et intellectus, consilium et fortitudo, scientia et pietas, et timor 436 Domini. Sed quis sine sapientia sapiens? Quis sine intelligentia intelligens? Quis sine consilio prouidus? Quis sine fortitudine fortis? Quis denique sine scientia sciens? sine pietate pius, et sine Dei timore timens? Non igitur hi pisces sine illis panibus  comedi possunt. Et merito pisces isti libri dicuntur, quoniam in uno fonte natant. De quo scriptum est: »Quoniam apud te est fons uite, et in lumine tuo uidebimus lumen .« Et precepit turbe ut discumberent super terram. Super terram enim discumbunt, quicunque puluerem et terram se esse cognoscunt. Unde et dicitur: »Quid superbis, puluis, et cinis?«  Et accipiens iehsu septem panes, gratias agens fregit et dedit discipulis suis. Frangit autem Dominus et panes et pisces, quoniam prout uult, et sanctus Spiritus gratiam unicuique tribuit, et profunda sanctarum Scripturarum mysteria pandit. Sed quibus dat, nisi discipulis suis? Quibus hec predicanda largitur, nisi episcopis et sacerdotibus? Isti enim sunt, quos  constituit Dominus super familiam suam, ut det illis cibum in tempore. Isti centum pascunt; isti pane diuini eloquii totam Ecclesie turbam reficiunt. Et comederunt omnes, et saturati sunt. Comedamus igitur et nos, et saturemus; legamus ut intelligamus. Hunc enim cibum, qui plus comedit, plus comedere appetit. Hic cibus mentem exhilarat et stomachum non grauat; quanto plus comeditur, tanto amplius erescit. Unde et subditur: Et quod superfuit de fragmentis, tulerunt septem sportas plenas. Plura sunt fragmenta, quasi panes, quia plures sunt, qui non fragmenta suscipiunt, quam illi qui tunc illos panes et pisces comederunt. Nonne uides quanta librorum uolumina ex his quatuor Euangeliis multiplicata sunt? Sed quid per septem sportas, nisi septem  Ecclesie significantur, per quas omnes Ecclesie intelliguntur? Unde et Ioannes euangelista ad septem Ecclesias scribit; unde et Isaias ait: »Apprehendent septem mulieres uirum unum in illa die, dicentes: Panem nostrum comedemus .« Panem modo datum nobis, panem quo replete et refecte sumus. Et quasi dicerent: Nos enim sumus ille septem sporte, quas plenas fragmentis olim in deserto apostoli sustulerunt. Quia igitur panem habemus, panem nostrum comedamus. Erant autem qui manducauerunt quatuor millia hominum, extra paruulos et mulieres. Quare autem paruuli et mulieres non numerantur? Nisi quia in Dei populo computari digni non sunt, qui uel paruulos in stultitia et fatuitate, uel  mulieres in mollitie et debilitate imitantur. Unde Apostolus: »Nolite, inquit, pueri effici sensibus, sed malitia paruuli estote .«



HOMILIA XCu *. DOMINICA uII POST PENTECOSTEN.





[ADMONITIO.]

ADMONITIO. Commentarium rursus adire oportet ad cognoscendam homiliam Dominice huic a Marchesio pag. 92 assignatam. Ab eo enim paucis additis intermediis educta est. uide expositionem in Matth. num. 22, c. 2. Eusebius Emisenus quoque habet in Dom. uIII post Pentecosten, itemque codex Laurentianus.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis. Attendite a falsis prophetis. Et reliqua.

Inc.: Attendite, inquit, et cauete a falsis prophetis,  etc.

Des.: De quo naufragio nos liberare dignetur iehsu Christus Dominus noster.



HOMILIA XCuI. DOMINICA uIII POST PENTECOSTEN.





[ADMONITIO.]

ADMONITIO. A labore exscribendi hanc homiliam, quam Marchesius inter ceteras S. Brunonis retulit p. 94, nos liberat eius commentarii in Lucam editio num. 37, eamque quilibet consulere poterit. Deest in Emiseno, sicut in cod. Laurentiano, non autem in Signino huic Dominice assignata.



LECTIO S. EuANGELII SECUNDUM LUCAM .

Homo quidam erat diues, qui habebat uillicum, et hic diffamatus est apud illum. Et reliqua.

Inc.: Et uocauit eum Dominus suus, et ait illi: Quid hoc audio de te?

 Des.: Si huius fidelitatis uirtus inueniatur in nobis.



437 HOMILIA XCuII. DOMINICA IX POST PENTECOSTEN.





[ADMONITIO.]

ADMONITIO. De tota homilia modo adnotanda, preter pauca exordii causa addita, nichil tradit Marchesius pag. 95, quod non plenissime in commentario in Lucam num. 21 contineatur. In editione Emiseni sub Dominica XIII posita, simillima est.



LECTIO S. EuANGELII SECUNDUM LUCAM .

In illo tempore, quidam legisperitus surrexit tentans Iesum dicens. Et reliqua.

Inc.: Surrexit, inquit, legisperitus legis conditorem reprehendere uolens, etc.

Des.: Magna est misericordia, per quam uita possidetur eterna.



HOMILIA XCuIII. DOMINICA X POST PENTECOSTEN.





[ADMONITIO.]

ADMONITIO. Emisenus in Dom. XI post Pentec., et Marchesius pag. 96, qui eamdem homiliam referunt, tam in principio quam in fine perfecte cum expositione in Euangelium concordant, nec uerbum ullum plus aut minus habent.



LECTIO S. EuANGELII SECUNDUM LUCAM .

In illo tempore, dicebat iehsu ad quosdam, qui in se confilebant tanquam iusti, et aspernabantur ceteros parabolam. Et reliqua

Inc.: Nunquam arrogantia placuit Deo, nunquam superbia iustificata est.

Des.: Radix omnium malorum superbia, custos uirtutum humilitas est.



HOMILIA XCIX. DOMINICA XI POST PENTECOSTEN.





[ADMONITIO.]

ADMONITIO. Eadem est homilia in commentario ac in sepe citatis editionibus; in Emiseno legitur pro Dom. XII post Pentec. et in Marchesio pag. 96. Contra heterodoxos, qui ceremonias, seu ritum conferendi baptismum in Ecclesia catholica uilipendunt, sancta omnia que aguntur, demonstrantur.



LECTIO S. EuANGELII SECUNDUM MARCUM .

In illo tempore: Exiens iehsu de finibus Tyri uenit per Sidonem ad mare Galilee. Et reliqua.

Inc.: Describit euangelista, per quam uiam in Galileam Dominus redierit.

Des.: Quia obstructum est os loquentium iniqua.



HOMILIA C. DOMINICA XII POST PENTECOSTEN.





[ADMONITIO.]

ADMONITIO. S. Bruno qui suos commentarios in Euangelia scripsit, non solum ut celestia uerbo diuino tradita explanaret, sed etiam ut gregem suum salutaribus monitis instrueret, preclare id agit in huiusce homilie exordio. Ne eo careant lectores, qui integram Euangelii expositionem num. 51 habent, illud ipsis communicamus ex Marchesio pag. 97, et Emiseno in Domin. XIu post Pentec.



LECTIO S. EuANGELII SECUNDUM LUCAM .

In illo tempore, dum iret iehsu in Ierusalem, transibat per mediam Samariam, et Galileam. Et cum ingrederetur quoddam castellum, occurrerunt ei decem uiri leprosi. Et reliqua.

438 Inc.: Omnes in uia sumus, omnes ad patriam festinamus, alii quidem ad celestem Ierusalem, alii uero ad terram miserie et tenebrarum.  Nulla mora est in itinere, quotidie illuc quo tendimus appropinquamus. Hac autem uia Dominus et Saluator noster currere non est dedignatus. Unde ipse quoque alibi ait: »Exiui a Patre, et ueni in mundum, iterum relinquo mundum, et uado ad Patrem .« Hanc autem uiam cum Dominus teneret, cum relinqueret, et ad Patrem iret, transibat per mediam Samariam et Galileam. Sed quid per Galileam, nisi Iudeos? Et quid per Samariam, nisi gentiles intelligamus? Inde enim est, quod dicitur: »Non contuntur Iudei Samaritanis .« Per medium autem illorum transibat iehsu, quia hos et illos uocabat, his et illis predicabat, hos et illos sanabat, et ad fidem conuertebat. Cum autem hoc faceret accidit ut ingrederetur  quoddam castellum, per quod S. Ecclesiam intelligimus. Tunc enim prius in eam ingressus est, quando eam predicando, et predicando, construere cepit. Unde ipse ait: »Ego sto ad ostium, et pulso: si quis aperuerit mihi, introibo ad illum, et cenabo cum ipso, et ipse mecum .« Cur autem Ecclesia castellum dicatur multe rationes reddi possunt. Sed quid sunt decem uiri leprosi, etc. .



HOMILIA CI. DOMINICA XIII POST PENTECOSTEN.





[ADMONITIO.]

ADMONITIO. Diximus alias A. Nost. homiliis aliqua in principio, aut in medio, uel in fine expositioni sue in Euangelia, qua plerumque utitur, addere consueuisse. Hac in homilia additio facta  est post uerba: Non habet hereditatem in regno Christi et Dei, et continet Zacarie prophetiam cap. u, 6, seu allegoriam de muliere in amphora inclusa, que auaritiam figurat, et prosequitur usque ad illa: Ideo dico uobis ne solliciti sitis anime uestre. Sequentia omnia exstant in commentario num. 18, c. 1. Apud Marchesium homilia est pag. 98, et apud Emisenum homil. Xu post Pentecosten.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Nemo potest duobus dominis seruire; aut enim unum odio habebit, et alterum diliget, aut unum sustinebit, et alterum contemnet. Non potestis Deo seruire et mammone. Et reliqua.

Inc.: Modo enim superius Saluator noster de thesauro locutus est.

 Des.: Si omnes homines tales esse uellent, non deesset Deo unde eos pasceret.



DOMINICA XIu POST PENTECOSTEN.

Est idem euangelium et eadem homilia ut in feria u hebdomade post Dominicam Iu Quadragesime.



HOMILIA CII. DOMINICA Xu POST PENTECOSTEN.





[ADMONITIO.]

ADMONITIO. Huiusce Euangelii explanatio pro homilia, que moralis est institutio, merito assumpta est, cum plurima commentator doceat, tum ad corrigenda uitia, tum ad Christianas uirtutes promouendas. Nihil additum est ipsi neque in Emiseno in quo tenet locum Dom. XuII post Pentec., neque in Marchesio pag. 99. Eadem exstat in cod. Signino.



LECTIO S. EuANGELII SECUNDUM LUCAM .

In illo tempore, cum introisset iehsu in domum cuiusdam  principis Phariseorum Sabbato manducare panem, et ipsi obseruabant eum. Et reliqua.

Inc.: In eo enim, quod ad panem manducandum in domum principis Phariseorum introisse euangelista scribit, etc.

Des.: Qui se exaltat humiliabitur, et qui se humiliat exaltabitur.



439 HOMILIA CIII. DOMINICA XuI POST PENTECOSTEN.





[ADMONITIO.]

ADMONITIO. Eiusdem dicendi generis se prebet hec homilia, cuius nuper diximus superiorem esse commentarium in Lucam num. 30 consulat lector, et eximiam ex eo hauriet moralem doctrinam. In Marchesio habemus pag. 100; sed deest in Emiseno.



LECTIO S. EuANGELII SECUNDUM LUCAM .

 In illo tempore, dicebat iehsu turbis similitudinem hanc: Arborem fici habebat quidam plantatam in uinea sua, et uenit querens in ea fructum, et non inuenit, etc. Et reliqua.

Inc.: In hac ergo similitudine quanta sit Dei patientia.

Des.: In uerbis et miraculis Christi uirtutem, et gloriam cognoscebant.



HOMILIA CIu. DOMINICA XuII POST PENTECOSTEN.





[ADMONITIO.]

ADMONITIO. De precepto caritatis erga Deum, et proximum tota disserit hec homilia, a commentario in Matth. num. 92, pro diei huius concione usurpata. Singularem auctoris sapientiam undique spirat, et ad perfectionem duplicis amoris  comparandam incendit. In Marchesio legitur pag. 101, et in Emiseno sub. Dom. XuIII post Pentec. idem principium uterque habet, eumdemque finem.



LECTIO S. EuANGELII SECUNDUM MATTHAEUM .

In illo tempore, accesserunt ad Iesum Pharisei, et interrogauit eum unus legisdoctor, tentans eum: Magister, quod est mandatum magnum in lege. Et reliqua.

Inc.: Pharisei autem audientes, quod silentium imposuisset Sadduceis, conuenerunt in unum. Recedentibus Phariseis, etc.

Des.: Neque ausus fuit quisquam ex illa die eum amplius interrogare.



HOMILIA Cu. DOMINICA XuIII POST PENTECOSTEN.





[ADMONITIO.]

ADMONITIO. Non indiget hec homilia probatione, ut S. Brunoni nostro adiudicetur, cum preter commentarium apud quem integra iacet num. 91, pars etiam eius maior habetur in exposit. cap. 25 Deuteron. edit. nostre, tom. I, pag. 220. In Emiseno deest, sed Marchesius edidit pag. 101, cui conformis est codex Signinus.



LECTIO S. EuANGELII SECUNDUM MATTHAEUM .

In illo tempore, accesserunt ad Iesum Sadducei, qui dicunt non esse resurrectionem. Et reliqua.

Inc.: In illa, inquit, die, qua Pharisei uicti recesserunt, in illo Sadducei uincendi accesserunt, etc.

Des.: Quod prius secundum litteram in Synagoga custodiebatur.



HOMILIA CuI. DOMINICA XIX POST PENTECOSTEN.





[ADMONITIO.]

ADMONITIO. Breuiter dicam Eusebium Emisenum, et Marchesium pag. 102 hanc homiliam sub eodem initio et fine edidisse, quemadmodum exstat in comment. num. 29. Omnia pariter intermedia perfecte concordant.



LECTIO S. EuANGELII SECUNDUM MATTHAEUM .

In illo tempore: Ascendens iehsu in nauiculam transfretauit, et uenit in ciuitatem suam. Et reliqua.

Inc.: Hoc enim in loco ciuitatem suam non Nazareth, sed Capharnaum intelligere debemus.

Des.: Et glorificauerunt Deum, qui dedit potestatem talem hominibus.



440 HOMILIA CuII. DOMINICA XX POST PENTECOSTEN.





[ADMONITIO.]

ADMONITIO. Similis omnino est precedenti homilia huic Dominice assignata, scilicet quod eadem sit loci euangelici expositio. Talis equidem patet apud Emisenum in quo est pro Dominica XXII post Pentec., et apud Marchesium pag. 103, in quorum editionibus nulla a commentario diuersitas occurrit. uide num. 77.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis parabolam hanc: Assimilatum est regnum celorum homini regi, qui uoluit rationem ponere cum seruis suis. Et cum cepisset rationem ponere, oblatus est ei unus, qui debebat ei decem millia talenta. Et reliqua.

 Inc.: Iste enim rex ipse est, qui loquitur Deus, et homo iehsu Christus Dominus noster.

Des.: Non enim sufficit labiis dimittere, nisi ora et corda conueniant.



HOMILIA CuIII. DOMINICA XXI POST PENTECOSTEN.





[ADMONITIO.]

ADMONITIO. Celeberrimam ac sapientissimam responsionem datam a Christo Domino Phariseis eum de tributo soluendo Cesari interrogantibus eximie illustrat, atque magnificat S. Bruno suo in h. l. euangelii commentario num. 90, accepta est homilia huiusce Dominice. Eadem legitur in Emiseno Domin. XXIII post Pentec. et in Marchesio p. 104, apud quem sequentia adduntur.



LECTIO S. EuANGELII SECUNDUM MATTHAEUM .

In illo tempore, abeuntes Pharisei consilium inierunt,  ut caperent Iesum in sermone. Et reliqua.

Inc.: Stulti Pharisei, qui in sermone uerbum Dei capere putant.

ADDITIO.---Faciamus hominem ad imaginem, et similitudinem nostram. Magnus honor, magna nobilitas ad Dei imaginem et similitudinem hominem esse factum. Hanc autem imaginem in primo homine amisimus, in secundo recuperauimus. »Primus enim homo, ait Apostolus, de terra terrenus, secundus homo de celo celestis. Sicut portauimus imaginem terreni, portemus et imaginem celestis .« Reddamus Domino imaginem suam; reddamus Deo animas nostras. Nihil carius habemus; hoc igitur tributum soluere debemus. Audiamus Salomonem, audiamus Sapientiam ipsam  dicentem: »Memento Creatoris tui in diebus iuuentutis, sue, antequam ueniat tempus afflictionis tue et dies, de quibus dicas non mihi placent .« Et paulo post: »Antequam funis argenteus rumpatur, et recurrat uitta aurea, antequam confringatur hydria super fontem, et conteratur rota super cisternam, et puluis reuertatur in terram suam, unde erat, et spiritus redeat ad Deum, qui dedit illum  .« Memento, inquit, Creatoris tui, ad cuius imaginem et similitudinem factus es, ipsum imitare, ne eius similitudinem amittas. Quem enim imitatur homo, eius imaginem et similitudinem habet, antequam ueniat tempus afflictionis sue, per quod mortis horam intelligimus et dies, de quibus dicas: Non mihi placent. Hos autem dies habent  impii, et eterne morti condemnati, quia, postquam de hac uita exeunt, nichil uident, nichil audiunt, nichilque sentiunt quod eis placeat. Hoc autem faciat homo in diebus iuuentutis sue, et in diebus letitie et prosperitatis de quibus Apostolus ait: »Dum tempus habemus, operemur bonum ad omnes .« Sequitur: »Antequam funis argenteus rumpatur, et recurrat uitta aurea.« Hoc enim interest inter corpus et animam, quod interest inter argentum et aurum, ut per argentum corpus, per aurum uero animam ipsam claram et sapientem intelligamus. Hec autem uitta aurea tunc recurrit, quando anima  uinculis corporeis absoluta celestia petit. Inde enim et funis uocatur corpus, quia quibusdam nature legibus animam sibi ligat et stringit. Hic autem funis tunc rumpitur, quando 441 anima a corpore separatur, antequam confringatur hydria super fontem, et conteratur rota super cisternam. Hydria uocatur homo, quia de terra factus est. Frangitur autem hydria super fontem, quando homo nimia infirmitate grauatus, iamque morti proximus, nec ipsam mortem suscipere ualet, quoniam alienis manibus uix de lecto erigitur, ut diu concupitam aquam suscipiat, quam ori appositam spiritu attenuato, et gutture iam incluso glutire non ualet. Et tunc quidem conteritur rota super cisternam, quia scriptum est: »In illa die  peribunt omnes cogitationes eorum .« Rota enim cogitationum nostrarum, que est super cisternam cordis nostri: »De corde enim exeunt cogitationes ,« semper uoluitur et reuoluitur, tunc primum quiescet, quia iam ulterius neque facultas est, neque uoluntas, ut uana et inutilia cogitare debeat. »Nouit enim cogitationes hominum, quoniam uane sunt .« Puluis autem tunc reuertitur in terram suam, unde erat. Quia sicut primo homini Dominus ait: »Puluis es, et in puluerem reuerteris ;« spiritus autem ad Deum redit, qui dedit ipsum, et eius iudicio atque sententia, uel ad penam trahetur, si Dei imaginem et similitudinem  non habet, uel ducetur ad gloriam, si Dei imaginem et similitudinem custodiuit. 



HOMILIA CIX. DOMINICA XXII POST PENTECOSTEN.





[ADMONITIO.]

ADMONITIO.---Perfectiorem huius homilie lectionem habebunt lectores in comment. super h. l Euangelii, quam in Marchesii editione. Non refert hic errata adnotare, sed hoc dictum sit pro illis, qui S. Brunonem editum a Marchesio possidentes, nouam hanc operum eius impressionem parum sibi utilem duxerunt. Exstat in dicto comment. num. 32, c. 2, idem principium, idemque finis, ut in Marchesio pag. 104, et in Emiseno cuius editores in Dominica XXIu post Pentec. collocarunt.



LECTIO S. EuANGELII SECUNDUM MATTHAEUM .

 In illo tempore, loquente Iesu ad turbas, ecce princeps unus accessit, et adorabat eum dicens: Domine, filia mea modo defuncta est, sed ueni, impone manum super eam et uiuet. Et reliqua.

Inc.: Quid enim per hunc principem, nisi Abraham, Isaac et Iacob, Moysen et Aaron, etc.

Des.: Et in uoluntate tua deduxisti me, et cum gloria suscepisti me.



HOMILIA CX. DOMINICA XXIII POST PENTECOSTEN.





[ADMONITIO.]

ADMONITIO.---Quidquid exhibetur in editione Marchesii pag. 105, pro homilia, traditum est iisdem uerbis in comment. sub numm. 53, 54 et 55, qui  tres parabolas expositas eodem ordine complectuntur. Uniformis uidetur Emisenus qui hanc homiliam in Dom. XXu post Pentec. ponit.



LECTIO S. EuANGELII SECUNDUM MATTHAEUM .

In illo tempore: Dixit iehsu discipulis suis: Simile est regnum celorum homini, qui seminauit bonum semen in agro suo. Cum autem dormirent homines, uenit inimicus eius, et superseminauit zizania in medio tritici, et abiit. Cum autem creuisset herba, et fructum fecisset, tunc apparuerunt et zizania, etc. Et reliqua.

Inc.; Tunc dimissis turbis uenit in domum, etc.

Des.: In qua aliud dicitur, et aliud rationabiliter intelligitur.



HOMILIA CXI. DOMINICA XXIu POST PENTECOSTEN.





[ADMONITIO.]

ADMONITIO.---Qui Marchesii editionem cum commentario comparabunt, non solum plura huiusce homilie loca emendata comperient; sed multa fruentur eruditione, qua eam doctissimus commentator illustrauit in Lucam num. 46. Eamdem produxere Emiseni editores Dominica X post Pentec.



442 LECTIO S. EuANGELII SECUNDUM LUCAM .

In illo tempore, cum appropinquaret iehsu Ierusalem, uidens ciuitatem, fleuit super illam, dicens: Quia si cognouisses et tu. Et reliqua.

Inc.: Suscitato namque Lazaro ueniens Dominus Hierosolymam, etc.

Des.: Quibus hoc sine detrimento facere ualeamus.



HOMILIA CXII. DOMINICA XXu POST PENTECOSTEN.





[ADMONITIO.]

ADMONITIO.---Premittit A. N. expositionem Danielis prophetice, cuius meminit euangelista, et deinde Euangelii interpretationem prosequitur. Cum hec prior homilie pars desit in commentatario, eam ut Marchesius pag. 107 publicauit, exhibemus. Omnes codices conformes in huius homilie descriptione uidentur; cum ille a quo facta est editio homiliarum sub nomine Eusebii Emiseni, eamdem Danielis interpretationem initio tradat, et statuit in Dom. XXuII post Pentec. Nos illam preterire non arbitramur; reliquam homilie partem in commentario num. 100 lectores habent.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Cum uideritis abominationem desolationis, que dicta est a  Daniele propheta, stantem in loco isto: qui legit, intelligat. Et reliqua.

uideamus modo, quid Daniel propheta de hac abominatione desolationis uiderit, audierit et dixerit: »Scito,« inquit angelus, qui ei loquebatur, »et animaduerte: Ab exitu sermonis, ut iterum edificetur Ierusalem, usque ad Christum ducem, hebdomades septem, et hebdomades sexaginta due erunt, et rursum edificabitur platea, et muri in angustia temporum. Et post hebdomades sexaginta duas occidetur Christus, et non erit eius populus, qui eum negaturus est. Et ciuitatem, et Sanctuarium dissipabit populus cum duce uenturo, et finis eius uastitas, et post finem belli statuta desolatio. Confirmabit  autem pactum multis hebdomada una, et in dimidio hebdomadis deficiet hostia et sacrificium. Et in templo erit abominatio desolationis, et usque ad consummationem, et finem perseuerabit desolatio .« uideamus igitur ista quid significent, et rogemus Dominum omnipotentem, ut hec sua mysteria tam occulta nobis reuelare dignetur. Temporibus Artaxerxis  regis erat Nehemias pincerna eius, sicut ipse testatur, qui cum ei ad mensam ministraret, dixit ei rex: »Cur facies tua tristior solito esse uidetur?«  At ille: »Rex, inquit, in eternum uiue, quia ciuitas patrum nostrorum destructa est.« Cui ille: »uade, inquit, et reedifica eam .« Et hoc est, quod dicitur: Scito, inquit, Daniel, et animaduerte: Ab exitu  illius sermonis, quid Nehemie a rege dicetur, ut iterum edificetur Ierusalem, usque ad Christum ducem hebdomade sexaginta due erunt. Si quis enim diligenter computare uoluerit annos, menses et dies regum, qui ab eo tempore fuere, inueniet sexaginta et duas hebdomadas esse completas ab eo die, quo hic sermo ad Nehemiam factus est usque ad Christi passionem. Quinque autem anni plus hoc numero in chronica esse uidentur, quod quidem scriptorum ignorantia factum esse puto. Illi enim in numero falli potuerunt, Daniel uero falli non potuit. Quod autem ait hebdomades septem sic esse intelligendum ac si diceret: Ab exitu sermonis, quo precipitur, ut iterum edificetur Ierusalem, erunt hebdomades septem usque ad integram murorum restaurationem.  Que uidelicet hebdomades septem usque ad diem quinquagesimum perueniunt. Unde et Nehemias ipse ait: »Quia completus est murus uigesima quinta die mensis Elul quinquaginta, et duobus diebus .« Ee namque hebdomade dierum sunt; ille autem sexaginta due, que a Nehemia usque ad Christi passionem perueniunt, annorum hebdomade uocantur. Sicut enim septem dies, sic et septem anni unam hebdomadam faciunt. Complentur igitur sexaginta due hebdomade in annis quadringentis octoginta tribus, et tot quidem computantur a Nehemia usque ad Christum. Sic igitur se habet ordo. Scito, inquit, Daniel, et animaduerte quia ab initio sermonis, qui factus est Nehemie, ut iterum edificetur Ierusalem, erunt  hebdomade dierum septem usque ad murorum completionem. Similiter autem ab initio eiusdem sermonis, usque ad Christum ducem erunt hebdomade annorum sexaginta due. Et quia in paucis diebus muri ciuitatis 443 edificati sunt, ideo subinferens ait: »Et rursum edificabitur platea, et muri in angustia temporum.« Sequitur: »Et post hebdomadas sexaginta duas occidetur Christus, et non erit eius populus, qui eum negaturus est.« Miseri Iudei, qui ista non intelligunt, qui quoniam Christum negauerunt,  et »non habemus regem nisi Cesarem « dixerunt, non Domini, sed diaboli populus facti sunt. uideamus quod sequitur: »Et ciuitas et Sanctuarium dissipabitur cum duce uenturo, et finis eius uastitas, et post finem belli desolatio.« Post quadraginta namque et duos annos ciuitas et templum dissipatum est. Dux autem eorum qui uenturus est, Antichristus intelligitur, qui, quamuis multo post tempore ueniat, tamen quasi de presenti loquitur, quia semper eum colunt et uenerantur. Finis autem ciuitatis uastitas erit, et post finem desolatio sempiterna. Confirmabit autem dux ille malignus pactum hebdomada una, qui se omni tempore uiuere et regnare promittet. Quid est enim hebdomada una, nisi diebus septem. Quid est autem  diebus septem, nisi diebus omnibus? Non enim sunt dies nisi septem. Si igitur esset cum eis hebdomada una, esset utique cum eis diebus omnibus. Sed non est ita. Unde hoc? »In medio enim hebdomadis deficiet hostia et sacrificium.« Dimidium enim hebdomadis, si de annorum hebdomada intelligatur, tres annos facit et dimidium. Et tunc quidem, eo pereunte, deficiet hostia et sacrificium; sacrificium utique Iudeorum, quod ipse iudicabit, quia ad ueteris legis ceremonias, et consuetudines uniuersa transferre conabitur. Unde et subditur: »Et in templo erit abominatio desolationis.« In templo quidem erit, quia quasi rex et sacerdos in templo sedebit. De quo Apostolus ait: »Quia exaltabitur supra omne, quod colitur, ita ut in templo  Dei sedeat, ostendens se tanquam sit Dominus .« Merito autem abominatio uocatur, quia ab omnibus abominandus est; per quem tanta ubique gentium abominatio fiet, que uidelicet desolatio, usque ad eius consummationem, et usque ad finem illius turpissimum et dignissimum perseuerabit. Cum autem uideritis hanc abominationem desolationis, etc. 



HOMILIA CXIII. DOMINICA XXuI POST PENTECOSTEN.





[ADMONITIO.]

ADMONITIO.---Huiusce homilie exordium superioris finem excipit eodem in commentario, a quo utraque desumpta est. In Marchesio pag. 108, immediate succedit precedenti; in Emiseno, ubi omnino  concordat cum dictis editionibus, locum tenet in hac suprasignata Dominica XXuI, sed altera homilia ei precedit.



LECTIO S. EuANGELII SECUNDUM MATTHAEUM .

In illo tempore: Dixit iehsu discipulis suis: De die autem illa nemo scit, neque angeli celorum, nisi Pater solus. Et reliqua.

Inc.: Alius autem euangelista addidit, neque Filius. Magnum est igitur hoc secretum

Des.: Modo interim crucians animam, postmodum uero et corpus et animam.



HOMILIA CXIu. DOMINICA XXuII POST PENTECOSTEN.





[ADMONITIO.]

ADMONITIO.---Non aliunde inquirenda est hec homilia, quam eodem in commentario num. 79, a quo superiores iisdem uerbis traduntur. Marchesius habet pag. 109. In editione Emiseni deest.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis parabolam hanc: Simile est regnum celorum homini regi, qui fecit nuptias filio suo. Et reliqua.

Inc.: Tunc enim Dominus pater, qui et omnium rex, et Dominus est, etc.

Des.: Multi enim uocantur ad nuptias; pauci uero introducantur in regis thalamum, et gloriam.



444 HOMILIA CXu. DOMINICA XXuIII POST PENTECOSTEN.





[ADMONITIO.]

 ADMONITIO.---Una hec est ex paucis homiliis, que in Euangeliorum expositionibus non reperiuntur. A Marchesio pag. 110, eam exscripsimus, eamdemque editores Emiseni sub Dom. XXI post Pentecosten publicarunt. Eisdem uerbis incipit, sed aliis homilia concluditur. His accedit codicis Laurentiani testimonium, qui presignato eius nomine scilicet u. Brunonis episcopi illam, ut Marchesius tradidit, habet num. 145.



LECTIO S. EuANGELII SECUNDUM IOANNEM .

In illo tempore, erat quidam regulus, cuius filius infirmabatur Capharnaum. Et reliqua.

Digni sunt reges, qui exaudiantur. Nulli ita Deo familiares sunt, sicut boni reges. ualde bonam significationem tenent reges in diuina Scriptura. Omnis enim homo, qui seipsum et uirtutum exercitum,  qui in eo est, honeste sapienterque disponit et regit, uera definitione rex dici potest. Si ergo teipsum et familiam tuam bene regere et disponere uis, custodi sensus corporis tui, neque eos per illicita uagari permittas. Ipsi enim duces sunt, et in tota domo obtinent principatum. »Auerte igitur oculos tuos, ne uideant uanitatem .« Dic simul cum uiro iusto: »Pepigi fedus cum oculis meis ne cogitarem de uirgine .« Audi etiam quid Psalmista dicat: »Oculi mei semper ad Dominum, quia ipse euellet de laqueo pedes meos .« Qui enim semper oculos ad Dominum habet, uana uidere non desiderat; sic ergo regitur uisus. Sed quid dicam de auditu?  Nam et ipse regendus est. Claude igitur aures tuas, ne detractionibus pateant, ne uerba uana et inutilia libenter audiant. Aperi eas ad Euangelium, aperi eas ad uerbum Dei. Ideo enim Psalmista dicit: »Audi, filia, et uide, inclina aurem tuam ,« ideo et Dominus ait: »Qui habet aures audiendi, audiat ;« et Isaias: »Audi, celum, et auribus percipe, terra, quoniam Dominus locutus est .« Lingua quoque regimine indiget, quam qui non regit, rex dici non debet. Qui enim custodit linguam suam, custodit et animam suam »Mors et uita in manu lingue .«---»Qui in uerbo non offendit, hic perfectus est uir. Si quis putat religiosum se esse, non refrenans linguam suam, sed seducit cor suum, huius  uana est religio .« Unde Psalmista ait: »Dixi: Custodiam uias meas, ut non delinquam in lingua mea .« Os quoque nisi custodiatur, in multis peccat. Peccat in crapula, et ebrietate. Quod quidem si primi parentes bene custodissent, de ligno uetito non comedissent. Hoc autem Dominus nos regere docuit, qui diabolo male suadenti respondit: »Non in solo pane uiuit homo, sed in omni uerbo quod procedit de ore Dei .« Hoc et Apostolus bene regebat, qui ait: »Nunquam commune et immundum intrauit in os meum .« Regamus et manus, ut pauperibus aperiantur, et ad furtum et rapinam non extendantur. Tales manus notabat propheta cum diceret: »Manus uestre sanguine plene sunt .« Regamus et pedes, ne currant ad effundendum sanguinem, sed potius semper sint parati ad euangelizandum bona, et calcare ualeant super serpentes et scorpiones. De pedibus et Ecclesia dicit: »Laui pedes meos, quomodo inquinabo illos?«  Sic igitur reguntur corporis sensus. Sed quid de interiori familia dicam? Et ipsa quidem regimine indiget. Unde Psalmista ait: »Proba me, Domine, et tenta me, ure renes meos, et cor meum .« Itemque: »Cor mundum crea in me, Deus, et spiritum rectum innoua in uisceribus meis .«---»Ex corde enim, dicit Dominus, exeunt cogitationes male, homicidia, adulteria, furta, fornicationes, blasphemie. Hec sunt, que coinquinant hominem .« Ideo rationale  super cor, et super pectus episcopi ponitur, ut bene regatur et custodiatur. Nemo igitur se regem non esse dicat, qui tantam habet ad regendum familiam. Tales igitur reges iste regulus significabat, qui ad Christum accessit pro filio rogaturus. Et fortasse ideo non rex, sed regulus dicitur, quia nondum perfecte credebat. Unde et Dominus ait: Nisi signa et prodigia uideritis, non creditis. Si enim perfecte credidisset, filius eius infirmus non fuisset. Quid enim per filium eius, nisi spiritum eius, et nisi animam eius intelligamus? Hic autem filius reguli, id est anima reguli, infirmabatur Capharnaum, que uilla consolationis interpretatur. Mala uilla, mala consolatio. Hec uilla caro est, in qua anima infirma  iacet, et inde magis infirmatur, quia non bene consolatur. »Spiritus, ait enim Apostolus, concupiscit aduersus carnem, caro autem aduersus spiritum .« uult anima conuerti, et ad penitentiam redire: dicit caro, et quasi consolando dicit: Noli adhuc, exspectemus usque cras, consilio faciamus; iuuenes sumus, multum 445 nobis temporis restat. Melius est non uouere, quam uota non reddere. Sic loquitur Capharnaum, sic loquitur caro, sic loquitur uilla consolationis. Bene quidem loqui uidetur, sed non bene loquitur. Unde et Salomon: »Ne tardes, inquit, conuerti ad Dominum, et ne differas de die in diem .« Qui enim dedit hodiernum diem, non promisit dubium cras. Imitare igitur istum regulum, o homo quicunque  es, cuius anima infirmatur, festina ad Iesum, uade ad medicum. Roga eum ut descendat, roga ut sanet animam tuam, et liberet eam a morte sua. Caue ne iaceat Capharnaum, noli eam male consolari, et morti eam perpetue subiugare. Noli signa et prodigia querere; crede tantum, et saluus eris. Insta simul cum regulo, insta, et die. Domine, descende, priusquam moriatur filius meus. Hoc enim si feceris, audies et tu a piissimo Domino, quod ille regulus tunc audire meruit. uade, inquit, filius tuus uiuit. uerum est igitur, et sine dubio uerum est, quia »peccator quacunque hora conuersus fuerit, et ingemuerit, uita uiuet, et non morietur .« Non enim dixit, uiuet, sed uiuit, quia una eademque hora et penitentia nascitur, et uita  datur. Credidit homo sermoni, quem dixit ei iehsu, et ibat. Iam non regulus, sed rex iste dicendus est; regulus erat quando uenit, sed rex, et plenus fide recedit. »Credidit enim Abraham Deo, et reputatum est ei ad iustitiam .«--- »Omnia possibilia sunt credenti .« Iam eo descendente, serui occurrerunt ei, et nuntiauerunt ei dicentes quia filius eius uiueret. Interrogabat autem horam ab eis, in qua melius habuerat, et dixerunt ei: Quia heri hora septima reliquit eum febris. Isti serui episcopi et sacerdotes mundi esse uidentur, qui peccatori ad penitentiam conuerso uitam nuntiant, et sanitatem promittunt. Omnium enim serui sunt, qui omnibus ex debito seruiunt. Unde et Romanus episcopus  , episcoporum  omnium maximus, »seruus seruorum Dei« in suis epistolis se esse scribit. Neque enim uacat a mysterio, quod septima hora puerum febris reliquisse dicitur. Septima namque hora, et septima dies hominis ultima etas est, de qua Apostolus ait: »Nos sumus, in quos fines seculorum deuenerunt .« Hec autem septima hora ad sanandum et uiuificandum Dominus uenit. Ante hanc horam nemo sanabatur. Quicunque itaque sanatur, hac et non alia sanatur. Cognouit ergo pater, quia illa hora erat, in qua dixit iehsu: Filius tuus uiuit, et credidit ipse, et domus eius tota. Cognoscamus igitur et nos, firmiterque credamus, quia in hac hora, in hoc tempore prefinito, in hoc tempore ante predestinato uenit iehsu, et pro nobis passus, precepit  ut uiuamus, et ulterius non moriamur; sed sani et incolumes ad regna celestia perducamur. Qui cum Patre, et Spiritu sancto uiuit, et regnat Deus in secula seculorum. Amen



HOMILIA CXuI. IN FESTO S. LAURENTII MARTYRIS.





[ADMONITIO.]

ADMONITIO.---Quia nobis proposuimus homiliarum ordinem iuxta Marchesium sequi, ut facilius lectores, que uoluerint, conferant; ideo post homilias festis mobilibus, et Dominicis assignatas, collectionem nostram editori illi conformamus, producentes, que supersunt, homilias de sanctis. Homiliarium Emiseni hac pariter homiliam sub eodem titulo refert. Cum autem non exigua pars  eiusdem sit in commentario in h. l. Euangelii, tantum que desunt, hic subiiciemus.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Amen, amen dico uobis, nisi granum frumenti cadens in terra mortuum fuerit, ipsum solum manet; si autem mortuum fuerit, multum fructum affert. Et reliqua.

Hoc est illud granum frumenti, quod uirgo et inarata terra produxit, de quo Psalmista ait: »ueritas de terra orta est, et iustitia de celo prospexit .«---»Etenim Dominus dabit benignitatem, et terra nostra dabit fructum suum .« Huius autem grani immensa multiplicatione omnia Ecclesie horrea repleta sunt. De hoc frumenti grano ille panis conficitur, de quo et ipse Dominus  ait: »Ego sum panis uiuus, qui de celo descendi .« Constat autem hoc, et ad litteram uerum esse, quod frumenti granum si in arca seruetur, non crescit; si autem seminetur, si in terram soluatur et moriatur, multum fructum affert.

. Nihil infructuosum diligit Deus, nichil in horto suo, nichil in uinea sua, nichil in agro suo uult esse infructuosum. Unde et ipse alibi ait: »Omnis arbor, que non facit fructum bonum, excidetur, et in ignem mittetur .« Et in alio loco: »Ego 446 sum, inquit, uitis uera, et Pater meus agricola est: omnem palmitem non ferentem fructum tollet eum, et omnem qui fert, purgabit eum, ut plurimum fructum afferat .« Hec est enim illa uera  uitis, de qua totum hoc uinum profluxit, quod nobis in hoc Euangelio propinatur. Hec est illa uitis semper fructuosa, cuius omnes palmites fructiferi sunt, quicunque ei fideliter inherent. Ideo enim infructuosi de ea tolluntur, quamuis per baptismi sacramentum in ea sint, per uite tamen meritum in ea non sunt. Talis enim arbor infructuosa erat illa, de qua ad cultorem uinee Dominus ait: »Ecce tres anni sunt, ex quo uenio querens fructum in ficulnea hac, et non inuenio, succide ergo illam, ut quid etiam terram occupat?«  Que quidem illico succisa fuisset, nisi quia bonus ille uinee cultor pro illa intercessit, dicens: »Domine, dimitte illam, et hoc anno, usque dum fodiam circa illam, et mittam stercora, et siquidem fecerit fructum, sin  autem, in futurum succides illam .« Talis erat et illa ficulnea, in qua quia fructum non inuenit, Dominus eam maledixit, et aruit. Tales sunt et multe alie arbores infructuose, que tandem excidentur et in ignem mittentur. Et ego quidem non crediderim aliquam arborem infructuosam, in paradiso plantatam; presertim, cum primo homini Dominus dicat: »De omni ligno paradisi comede, de ligno autem scientie boni et mali ne comedas; in quacunque enim die comederis ex eo, morte morieris .« In eo enim, quod de omnibus comedere dicit, omnes illas arbores fructuosas fuisse ostendit.  Cum igitur paradisus Ecclesiam significet, Ecclesie quoque arbores fructuosas esse oportet. Multe namque arbores sunt in Ecclesia: ibi enim est lignum uite de quo qui comederit, si tamen digne comederit, non morietur. De hoc enim ligno scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo .« Et alibi: »uincenti dabo edere de ligno uite, quod est in paradiso Dei mei .« Ibi est et illa arbor, que ait: »Ego autem sicut oliua fructifera in domo Domini, speraui in misericordia Dei mei in eternum, et in seculum seculi .« Sed quid de illis nobilissimis arboribus dicam, quibus Dominus ait: »Non uos me elegistis, sed ego elegi uos, et posui uos, ut eatis, et  fructum afferatis, et fructus uester maneat?«  Tales igitur arbores habet Ecclesia, quam ille paradisi arbores significabant. Illam autem arborem, de qua Deus primum hominem comedere interdixit, hereticos significare puto, quorum quidem fructum mortiferi sunt, quorum poma uenenosa sunt, quorum doctrinam qui susceperit, mortem incurret sempiternam. Sequitur: »Qui amat animam suam, perdet eam ,« etc.





HOMILIA CXuII. IN ASSUMPTIONE S. MARIAE uIRGINIS.





[ADMONITIO.]

ADMONITIO.---Ex comment. in Luc. num. 22 pene totam sibi curabunt lectores hanc homiliam, reliquam  partem, quam a Marchesio pag. 111, cepimus, hic exscribimus. Attributa etiam fuit Emiseno, ut iam dictum est. Reperitur in cod. Laurentiano ubi est num. 118 S. Brunoni asserta, sicuti in cod. Signino.



LECTIO S. EuANGELII SECUNDUM LUCAM .

In illo tempore: Intrauit iehsu in quoddam castellum, et mulier quedam, Martha nomine, excepit illum in domum suam. Et huic erat soror nomine Maria, que etiam sedens secus pedes Domini, audiebat uerbum illius. Et reliqua.

Inc.: Omnia opera Saluatoris nostri plena sunt sacramentis. Quidquid ubique agit significatio est.

Des. in comment.: Et filios parere cepit. 

He autem due mulieres prudentissime totius  ecclesiastici exercitus duces, et preuie sunt. Has cetera turba sequitur. Alii post Martham, alii post Mariam uadunt. Nulli enim celestem illam patriam ingrediuntur, nisi qui hanc uel illam sequuntur. Merito igitur SS. Patres constituerunt, ut in hac solemnitate B. M. u. hoc Euangelium legeretur, que quidem per has duas mulieres significatur. Ipsa enim inter omnes creaturas beatissima uirgo utriusque uite, actiue uidelicet et contemplatiue plus ceteris omnibus priuilegia custodiuit. Ipsa quoque sicut Martha, imo melius, quam Martha suscepit Christum, non solum in domum suam, uerum etiam infra claustra uteri sui. Ipsa eum concepit, ipsa eum genuit, ipsa eum peperit, et portauit, et plusquam  Martha, et frequentius ei ministrauit. Ipsa denique, sicut Maria, eius uerbum non solum audiebat, uerum etiam in corde suo conferebat, nobisque ad legendum, et audiendum custodiebat. Sic enim scriptum est: »Maria autem conseruabat omnia uerba hec, conferens in corde suo .« Ipsa eum non solum secundum humanitatem, 447 uerum etiam secundum diuinitatem et contemplari, et pius cognoscere meruit. Ipsa igitur optimam partem elegit, que non auferetur ab ea.



HOMILIA CXuIII. IN DECOLLATIONE S. IOANNIS BAPTISTAE.





[ADMONITIO.]

ADMONITIO.---Cum commentario incipit, et cum eo desinit homilia tam in Marchesio pag. 112, quam  in Emiseno, quem imperiti librarii fecerunt auctorem. Exstat in cod. Laurent. hom. 119 sub nomine Brunonis, sed aliis uerbis finem habet. uid. comm. num. 60.



LECTIO S. EuANGELII SECUNDUM MATTHAEUM .

In illo tempore, audiuit Herodes Tetrarcha famam Iesu, et ait pueris suis: Hic est Ioannes Baptista; ipse surrexit a mortuis, et ideo uirtutes operantur in eo. Et reliqua.

Inc.: Cuius opinionis beatus Ioannes Baptista fuerit, etc.

Des.: Et accedentes discipuli eius tulerunt corpus eius, et sepelierunt illud; et uenientes nuntiauerunt Iesu.



HOMILIA CXIX. IN NATIuITATE DEI GENITRICIS MARIAE.





[ADMONITIO.]

ADMONITIO.---Usus uidetur Marchesius in harum homiliarum collectione imperfecto codice ms. cum nonnisi exiguam partem publicauerit; quam tamen integram prestat comment. in cap. I Matth. Huius defectus argui nequit codex Laurentianus, in quo tota legitur homilia num. 120, sicut in Euang. expositione.



LECTIO S. EuANGELII SECUNDUM MATTHAEUM .

Liber generationis Iesu Christi filii Dauid. Et reliqua.

Inc.: Quare beatus Mattheus euangelista a Christi generatione.

Des.: Hoc autem uerum est, si una, eademque persona bis numeretur.



HOMILIA CXX. IN FESTO S. MATTHAEI APOSTOLI.





[ADMONITIO.]

ADMONITIO.---Perbreuis est loci huius euangelici expositio, et talis est in Marchesio pag. 113, quam dixit homiliam diei huic assignatam. Nihil plus ea exhibent Emisenus et codex Laurentianus num. 122, ex quo patet ab hoc fonte, nempe ex comment. in Euang., omnes homilias sub nomine S. Brunonis uulgatas hausisse. Exstat num. 30.



LECTIO S. EuANGELII SECUNDUM MATTHAEUM .

In illo tempore, cum transiret iehsu per ciuitatem suam, uidit hominem sedentem in telonio, Mattheum nomine, et ait illi: Sequere me; et surgens secutus est eum. Et reliqua.

Inc.: Sic enim de se beatus Mattheus quasi de alio loquitur, etc.

Des.: Quia Christi sacrificium misericordia fuit.



HOMILIA CXXI. IN uIGILIA S. ANDREAE APOSTOLI.





[ADMONITIO.]

ADMONITIO.---Copiam facimus lectoribus prioris huius homilie partis, que deest in commentario, eamque a Marchesio, pag. 114, exscripsimus; reliqua cum eodem comment. collata perfecte concordant. De eadem elucubratione, sicut de superioribus, Emisenum optime meritum dixerunt eius editores. Est inter homilias de sanctis 8, edit. Paris. 1575.



448 LECTIO S. EuANGELII SECUNDUM IOANNEM .

In illo tempore, stabat Ioannes, et ex discipulis eius duo, et respiciens Iesum ambulantem, dixit: Ecce Agnus Dei. Et reliqua.

In exordio huius Euangelii magna nobis questio oritur: dicit enim euangelista quia altera iterum  die stabat Ioannes, et ex discipulis eius duo, et respiciens Iesum anibulantem dixit: Ecce Agnus Dei. In crastinum autem ab hac die uoluit exire in Galileam, et inuenit Philippum, et dicit ei: Sequere me. Tertia autem die nuptie facte sunt in Cana Galilee. Hec igitur dies nuptiarum, que tertia dicitur ab ea de qua modo diximus, quarta uidetur esse ab illa die in qua Dominus baptizatus est. Lege paulo superius, et diligenter attende que dicuntur. Dicit enim euangelista quia miserunt Iudei ab Hierosolymis sacerdotes et leuitas ad Ioannem, ut interrogarent eum, si esset Christus, si esset Elias, si esset propheta, quibus beatus Ioannes se non esse respondit. Altera autem die post hanc responsionem,  uidit Ioannes Iesum uenientem, et ait: Ecce Agnus Dei, ecce qui tollit peccata mundi. Et tunc quidem baptizauit eum. Altera autem iterum die, de qua modo in principio huius Euangelii dicitur: Stabat Ioannes, et ex discipulis eius duo, et uidit Iesum uenientem, et similiter ait: Ecce Agnus Dei. In crastinum autem inuenit Philippum, et dicit ei: Sequere me. Tertia uero die nuptie facte sunt in Cana Galilee. Sed quomodo esse potest ut dies nuptiarum quarta sit a die baptismi, cum alii euangeliste dicant: Quia statim ut baptizatus est, ductus est in desertum a spiritu? Si enim a die baptismi quadraginta diebus et quadraginta noctibus in deserto Dominus ieiunauit, nequaquam fieri potest ut quarta die ad nuptias inuitatus cum discipulis manducasset. Illud quoque quomodo uerum esse potest, quod dicitur,  quia uiso uini miraculo crediderunt in eum discipuli eius, cum apostoli ibi non essent? Nullum enim nisi Philippum solum adhuc Dominus uocauerat, cui modo dicit: Sequere me. Denique illud quomodo uerum est, quod tota Ecclesia uerum esse credit, et una eademque die hec tria miracula facta, cum ad nuptias Dominus uenit? Hec est igitur questio, ad cuius solutionem intentos uos esse uolo. Eadem namque, qua magi ad Dominum uenerunt, id est tertia decima die postquam natus est, eadem, in qua iam trigesimo anno incipiente ueniens ad Iordanem, baptizatus est; unde et euangelista ait: »Erat autem iehsu incipiens quasi annorum triginta, ut putabatur filius Ioseph .« Ab  hac autem die qua baptizatus est, iam pene toto anno euoluto, cum tres solummodo adhuc dies restarent, uenit iterum Ioannes, ubi erat iehsu. Hec est autem altera illa dies, de qua modo in principio huius Euangelii audiuimus, quia altera iterum die stabat Ioannes, et ex discipulis eius duo, et uidit Iesum ambulantem, et ait: Ecce Agnus Dei. Altera autem hoc in loco non ad hesternam refertur, sed pro alia ponitur. Proprie de duobus dicitur altera. Ab hac autem altera die tertia ueniente nuptie facte sunt in Cana Galilee, que uidelicet dies nuptiarum anniuersaria ei fuit in qua in preterito anno Dominus baptizatus fuerat, et ei in qua magi cum muneribus ad eum uenerunt. Sic igitur tria ista miracula una eademque die facta sunt, quoniam eadem die,  qua magi uenerunt ad Iesum, ipsa eadem, iam trigesimo anno incipiente baptizatus est, quo uidelicet trigesimo anno euoluto, eadem ipsa die ad nuptias uenit. Dies igitur nuptiarum non quarta, sed potius anniuersaria est a die baptismi. Constat itaque Dominum et Saluatorem nostrum ex anno quo baptizatus est, neque publice predicasse, neque miracula fecisse, quo completo, uenit ad nuptias, ibique primum miraculum fecit. Deinde eius nominis fama totam subito terram repleuit. Quod autem ait: »Et crediderunt in eum discipuli eius ,« non de apostolis, quos nondum habebat, sed de illis discipulis intelligendum est, qui eo tempore cum illo erant. Habebat autem aliquantos discipulos, sicut et Ioannes, qui eum sequebantur et audiebant.  Nunc autem ad Euangelii uerba redeamus. Altera, inquit, die iterum stabat Ioannes, et ex discipulis eius duo. Et respiciens Iesum ambulantem dixit: Ecce Agnus Dei. Et audierunt eum duo discipuli loquentem, et secuti sunt Iesum.





449 HOMILIA CXXII. IN FESTO S. ANDREAE APOSTOLI.





[ADMONITIO.]

ADMONITIO.---Hac in homilia enuntianda paucis me expediam. Satis enim erit lectoris admonere eam ex duobus expositionibus in Euangel. Matthei sub num. 8 et 9 astructam in Marchesio, pag. 115, et in Emiseno, hom. de sanctis 9, cui precedit compendiosa narratio Euangelii, et prima sequitur illustratio.  Cetera, ut iacent in commentario, ab homilia traduntur.



LECTIO S. EuANGELII SECUNDUM MATTHAEUM .

In illo tempore: Ambulans iehsu iuxta mare Galilee, uidit duos fratres, Simonem, qui uocatur Petrus, et Andream fratrem eius, mittentes rete in mare. Et reliqua.

Inc.: Narrat superius euangelista quia Dominus et Saluator noster cum audisset, etc.

Des.: uides et ipsos pisces, eos scilicet qui baptizantur et credunt



HOMILIA CXXIII. IN NATALI APOSTOLORUM I.





[ADMONITIO.]

ADMONITIO.---Non longo sermone opus est, ut hanc homiliam Emiseno attributam S. Brunoni uindicemus,  cum preter Marchesium, qui eam edidit pag. 116, codices uallicellanus, Laurentianus, et Signinus perspicuis uerbis illi ascribant. Pauca addita sunt in principio homilie, quibus decem precepta Christi Domini distincte memorat; reliqua ipsam commentarii Euangelii S. Ioannis interpretationem sub num. 43 complectuntur.



LECTIO S. EuANGELII SECUNDUM IOANNEM .

Dixit iehsu discipulis suis: Hoc est preceptum meum, ut diligatis inuicem, sicut dilexi uos. Et reliqua.

Inc.: Decem quidem sunt mandata legis, quorum primum illud est, quo dicitur: Non habebis Deum alienum absque me, etc.

Des.: Bene igitur exauditus est, qui inde letatur, quod exauditus non est.



HOMILIA CXXIu. IN NATALI APOSTOLORUM II.





[ADMONITIO.]

ADMONITIO.---Adnostasse sufficiet pene totam huiusce Euangelii expositionem num. 43 pro homilia usurpatam. Ea que desunt, lectoribus a Marchesio, apud quem est homilia pag. 117, exscripta exhibentur. Facta collatione cum Emiseno ubi est 11 de sanctis, consonans perfecte reperitur.



LECTIO S. EuANGELII SECUNDUM IOANNEM .

In illo tempore, dixit iehsu discipulis suis: Hec mando uobis, ut diligatis inuicem. Et reliqua.

Inc.: Magna est uirtus caritatis, que toties discipulis a Domino commendatur.

ADDITIO.---Considerate modo, fratres mei, quanta deuotione sanctos apostolos honorare debeamus, quos ipse Dominus iam non seruos, sed amicos uocat, de quibus ipse ait, quia non sunt de hoc mundo electi,  mundum uicerunt cum principe mundi, quibus ipse testimonium perhibet dicens: »uos estis sal terre. uos estis lux mundi «---»uobis datum est nosse mysteria regni Dei, ceteris autem in parabolis .« Isti sunt illi fontes duodecim, quorum affluentia omnis terra satiatur. »uenit, inquit Moyses, populus in Elim, ubi erant duodecim fontes aquarum .« O quantus foas iste est, qui hec scripsit, beatus Ioannes euangelista! Isti sunt duodecim hore diei, et duodecim porte celestis Ierusalem. De quibus dicitur: »Ab oriente porte tres, ab occidente porte tres, a meridie porte tres, et ab aquilone porte tres .« De quibus Propheta ait: »Diligit Dominus portas Sion  super omnia tabernacula Iacob .« Et reuera magis diligit Dominus solas Ecclesie portas, quam omnia edificia Synagoge. Isti sunt lapides uiui, qui uoluuntur super terram; qui positi in rationali summi pontificis etiam sine uoce docent, et predicant. Predicant enim non clamando, sed significando. Nos semper in 450 pectore habere debemus, quibus corda nostra instruantur et muniantur. Ad hos totus populus respiciat, et quid significant, diligenter inquirat. Isti sunt fundamentum, turres, et columne Ecclesie; isti sunt montes, qui exsultauerunt, ut arietes, isti cedri libani, isti cerui, qui uenenum non timent, et serpentes interficiunt. Isti galli in nocte cantantes, et leones seuientes, qui succincti renibus, et fortissimi bestiarum ad nullius  timebunt occursum. Sed quid dicam? Isti sunt illi celi, qui enarrant gloriam Dei.



HOMILIA CXXu. IN NATALI APOSTOLORUM III.





[ADMONITIO.]

ADMONITIO.---Preter pauca in principio, et quedam intermedia, que omittuntur, tota homilia ex commentario in Mattheum, num. 38, haberi potest. In Marchesio legitur pag. 118, et in Emiseno homil. de sanctis 12.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Ecce ego mitto uos sicut oues in medio luporum. Et reliqua.

Inc.: Dixerat superius in hoc Euangelio Dominus, et Saluator noster discipulis suis: Euntes predicate, etc.

Des.: Nunquam enim nisi in bono iudicantur, qui  semper in bono inueniuntur.



HOMILIA CXXuI. ITEM DE APOSTOLIS Iu.





[ADMONITIO.]

ADMONITIO.---Sequuntur excerpta ex commentario in Mattheum num. 80 et 81. Que simul iuncta totam componunt homiliam a Marchesio editam pag. 118, sicut etiam ab Emiseno supposito, apud quem est homilia 13 in natali apostolorum; iisdem uerbis introducitur, iisdemque concluditur.



LECTIO S. EuANGELII SECUNDUM MATTHAEUM .

In illo tempore, respondens Petrus dixit ei: Ecce nos reliquimus omnia, et secuti sumus te. Et reliqua.

Inc.: Narrat superius euangelista iuuenem quemdam accessisse ad Iesum, etc.

 Des.: Quos enim multum diligimus, his nominibus uocare solemus.



HOMILIA CXXuII. ITEM DE APOSTOLIS u.





[ADMONITIO.]

ADMONITIO.---Ut usi sumus in precedentibus, a Marchesio, pag. 119, desumimus priorem huius homilie parbem, que in Euangelii expositione secundum Mattheum non reperitur, eamque lectoribus communicamus. Reliqua his addita exscripta sunt a predicto comment. num. 36 et 37, neque ulla occurrit differentia inter utramque editionem. In Emiseno pariter uulgatam habemus hoc titulo: In natali Apostolorum homilia 4, eadem uerba initialia referens, eademque postrema conclusionis.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Messis  quidem multa, operarii autem pauci. Et reliqua.

Beatus Lucas euangelista sic ait: »Quia designauit Dominus et alios discipulos septuaginta duos, et misit eos binos ante faciem suam in omnem ciuitatem, et locum, quo ipse erat uenturus, et ait illis: Messis quidem multa, operarii autem pauci .« Duodecim filios habuit Iacob, septuaginta uero et duos uiros de senioribus Isrel, iubente Domino, elegit Moyses, quorum consilio et auxilio tanti populi onus facilius ferre potuisset. Sic igitur Dominus et Saluator noster, qui per hos duos patriarchas significabatur, et duodecim apostolos elegit, et septuaginta duos discipulos designauit. Et apostolorum quidem uicem modo tenent episcopi. Aliorum uero discipulorum officium gerunt presbyteri. Binos autem  misit eos Dominus ad predicandum, quia duo sunt precepta caritatis. Insuper etiam scriptum est: »ue soli, quia, cum ceciderit, non est qui subleuet 451 eum .« Duo sunt pretere testamenta, que semper simul pergunt, simul et docent et predicant; que si nostri pectoris ciuitatem intrauerint, Domino uenienti mansionem et hospitium parant, sicut et illi discipuli tunc faciebant. Miseri Iudei, ad quorum ciuitates non duo discipuli, id est non duo testamenta, sed unum solummodo uenit, et ideo quid dicat non intelligunt. Hoc enim significabant illi duo cherubim, qui positi super arcam testamenti se mutuo respiciebant, uersis uultibus in propitiatorium. Cherubim namque scientie plenitudo interpretatur. Sed ubi, queso, tanta scientia,  quanta in utroque Testamento? Quod autem duo cherubim mutuo se respiciunt, amborum Testamentorum amicitiam et concordiam significat. Idem enim testantur ambo, idem dicunt et predicant ambo. Habebant autem uultus uersos in propitiatorium, quo tegitur arca, quatenus ab omnibus uideantur et cognoscantur, nullusque in arca, id est in Ecclesia et sanctorum congregatione sit, qui eorum faciem externam et incognitam habeat. Hoc autem illi audiant, qui sacras Scripturas meditari negligunt. Ut enim de aliis taceamus, ipsi quoque episcopi cherubim istos aliquando non cognoscunt. Et quamuis ad eos, ut cognoscantur, uultus conuertantur, ipsi tamen eos uidere despiciunt. Non pergant igitur sine se, qui tantum diligunt se, simul eant, simul predicent,  simul castellis et ciuitatibus Christum uenientem annuntient. Sequitur: Messis quidem multa, operarii autem pauci, etc.





HOMILIA CXXuIII. IN NATALI APOSTOLORUM uI.





[ADMONITIO.]

ADMONITIO.---Ne lectores tedeat componere huius homilie partes, quarum alique sunt in commentario, num. 20, super hunc Euangelii locum, alie plurime leguntur in Marchesio, pag. 121, eam integram exscripsimus. Eadem supposita fuit Emiseno, inter homilias de sanctis 15, sub titulo: In natali plurimorum martyrum. Gaudet homilia testimonio codicis Signini, cum quo plane concordat.



LECTIO S. EuANGELII SECUNDUM LUCAM .


In illo tempore, dixit iehsu discipulis suis: Qui uos audit me audit, et qui uos spernit me spernit. Qui autem me spernit, spernit eum qui misit me. Et reliqua.

Hoc autem ideo Dominus et Saluator noster dicere uidetur, quia neque ipsum, neque discipulos eius Samaritani recipere uoluerunt. Sic enim superius ait euangelista: »Quia factum est, dum complerentur dies assumptionis eius, et ipse faciem suam firmauit ut iret in Ierusalem, et misit nuntios ante conspectum suum, et euntes intrauerunt in ciuitatem Samaritanorum, et non receperunt eum, quia facies eius erat euntis in Ierusalem .« Factum est autem,  inquit, cum iam dies assumptionis eius complerentur, et tempus eius passionis, resurrectionis et ascensionis siue assumptionis propinquaret, firmauit Dominus ut iret in Ierusalem, sicut in eius uultu et facie manifeste apparebat. Facile enim in uultu uoluntas dignoscitur, unde a uultu uoluntas dicitur. »Et miserunt nuntios ante conspectum suum, et euntes intrauerunt in ciuitatem Samaritanorum, et non receperunt eum.« Quare? »quia facies eius erat ut iret in Ierusalem.« Non enim, ut alibi dicitur, coutuntur Iudei Samaritanis . Ideoque Samaritani Iesum recipere noluerunt, quia se in Ierusalem uelle ire ostendebat. Iam quasi inimicum eum deputantes, sicut qui eorum diligeret inimicos. Usque hodie namque omnes iniqui ideo Iesum et  eius nuntios, eiusque Euangelium non accipiunt, quia eos in Ierusalem ad pacem, ad misericordiam et pietatem tendere et festinare cognoscunt. Ierusalem uisio pacis interpretatur. Cum uidissent autem hoc discipuli, Iacobus et Ioannes dixerunt: »Domine, uis, dicimus ut descendat ignis de celo, et con sumat illos, sicut Elias fecit?«  Et con uersus increpauit illos, dicens: »Nescitis cuius spiritus estis. Filius hominis non uenit animas perdere, sed saluare .« Et abierunt in aliud castellum: nesciebant enim apostoli cuius spiritus essent, qui se tantopere uindicare cupiebant. Si enim se spiritus pietatis, patientie et mansuetudinis seruos et discipulos esse nouissent, nequaquam aliqua sui spiritus commotione tot homines irati occidere uoluissent.  Hoc enim postea probatum est, cum pro inimicis et persecutoribus orarent. Et ait illis iehsu: Qui uos audit me audit, et qui uos spernit me spernit; qui autem spernit me, spernit eum qui me misit. Quod tale est ac si diceret: Non uos tantum, sed me spreuere Samaritani. [Hec itaque uerba discipulis suis eorumque successoribus, episcopis scilicet et sacerdotibus, locutus est Dominus. Quicunque igitur es, qui episcopos et sacerdotes audire contemnis, et eorum uerbis et exhortationibus acquiescere despicis, 452 saltem Deum ipsum non paruipendas, et eum audire non fastidias. Despicis audire sacerdotem; sed non mirum, quia pauper est, quia imbellis et humilis, quia uilis et despicabilis est, quia de pauperibus parentibus  natus est. Audi uel Dominum in eo loquentem, per eum te admonentem, et ad uitam eternam reducentem. Apostolus enim dicit: »An experimentum queritis eius qui in me loquitur Christus?«  Sic igitur in episcopis et sacerdotibus Christus loquitur, atque in eis ab aliis honoratur et ab aliis reprobatur. Sustinet modo, nec facile uindicat iniurias suas. Sed audi eum dicentem: »Tacui, nunquid semper tacebo?«  Dicat Psalmista: »Deus, inquit, quis similis tibi? Ne taceas, neque compescaris, Deus, quoniam inimici tui sonuerunt, et qui te oderunt, extulerunt caput .« Noli itaque spernere discipulos et nuntios Christi; imo noli Deum ipsum spernere in discipulis suis. Nisi enim ipse in discipulis suis sperneretur,  nequaquam dixisset: Qui uos spernit, me spernit; qui autem me spernit, spernit eum qui me misit. Hoc Iudei audiant, et audientes timeant, et timentes peniteant, uel si placare ualeant quem offendere non timuerunt. Ipsi enim non solum spreuerunt, uerum etiam crucifixerunt Christum Dominum. Reuersi sunt autem septuaginta duo cum gaudio dicentes: Domine, etiam demonia subiiciuntur nobis in nomine tuo. Hos enim, ut superius dicitur, miserat Dominus binos ante faciem suam in omnem ciuitatem et locum quo ipse erat uenturus.] Quid autem isti significent, et quare ante se Dominus miserit, cur etiam binos eos ire iusserit iam alibi exposuimus. Nunc autem reuersi Domino omnia scienti cum gaudio referebant ea que non ipsi, sed ipse in illis  fuerat operatus. Gaudebant enim de nomine Christi, cuius uirtutem experti erant; gaudebant de gratia immensa sibi a Domino attributa, quoniam non solum infirmitates curabant, uerum etiam demonibus imperabant, et sibi subiectos esse uidebant, qui mundi huius reges et principes, omnesque homines iniquos esse sciebant. Dicebant ergo: Domine, non solum languores et infirmitates, non solum homines iniqui, sed etiam ipsi demones subiiciuntur nobis in nomine tuo, quibus subiecta sunt omnia que longe sunt a consortio tuo. Et ait illis: uidebam Satan quasi fulgur de celo cadentem: ecce dedi uobis potestatem calcandi super serpentes et scorpiones. Celum enim, uel Ecclesia, uel sanctorum anime intelliguntur. uidebat igitur Dominus Satan de celo cadentem.  uidebat diabolum Ecclesiam et sanctorum habitacula fugientem, et hoc, quod ei discipuli narrabant, iam se preuidisse et cognouisse firmabat. Unde et alibi ait: »Nunc iudicium est mundi, nunc princeps huius mundi eiicietur foras .« Nisi hoc preuidisset, quare in mundum uenisset? Et quare carnem suscepisset? Ad hoc enim Dominus in mundum uenit, ut diabolum fugaret, et de illius impia potestate animas hominum liberaret. Quod igitur nunc fieri incipiebat, antequam fieret preuidebat, suoque in tempore fieri disponebat. uidemus itaque et nos usque hodie Satan sicut fulgur de celo cadentem, et cum magno furore et indignatione sanctam Ecclesiam relinquentem. Quoties enim flagitiosus  aliquis ad penitentiam redit, toties Satan de celo cadit. Multi enim adulteri, periuri et homicide sunt in Ecclesia, que regnum celorum uocatur, qui statim ut conuertuntur, a diabolo relinquuntur. Et non uelocius de celo cadit fulgur, quam de illorum mentibus cadit diabolus. [Cadit autem et tunc de celo Satanas, quando aliquis hereticus ab Ecclesia separatur, qui prius in ea per doctrinam magno fulgere splendore uidebatur. Talis enim erat Simon Magus, quem B. Petrus apostolus pro suis iniquitatibus prius de Ecclesia eiecit, postea uero uolare nitentem de ere precipitauit. Hinc est autem quod in Apocalypsi Ioannes ait: quia »angelus tuba cecinit, et cecidit de celo stella magna ardens, tanquam facula, et cecidit in tertiam partem fluminum et in  fontes aquarum, et nomen stelle dicitur absinthius .« Toties enim, ut modo diximus, de celo stella cadit, quoties aliquis ab Ecclesia per heresim separatur. Sed quanto sapientior et astutior est, tanto maiorem flammam ferre uidetur. Et quamuis totus de celo cadat, tamen non ubique cadit. Ubi enim errat, ibi cadit. Cadit autem in tertiam partem fluminum. Duo namque flumina duo sunt testamenta. Fontes autem tot sunt quot et doctorum libri. In his autem nemo cadit, quoniam nulla heresis in eis est. Tertium autem flumen, in quod heretici cadunt, ipsum est quod ipsi faciunt. Faciunt enim, quoniam eorum erronea doctrina in predictis fluminibus non inuenitur. Multa enim flumina et multa librorum uolumina fecerunt heretici.  Et merito hec stella absinthius uocatur, quia ad illius herbe similitudinem, que hoc nomine censetur, felle omnique amaritudine plena est, de qua qui gustauerit, non morietur. Fuge igitur has aquas, Christiane; noli ea bibere. Nota sunt flumina, noti sunt fontes aquarum salientium in uitam eternam, de quibus si biberis non sities ultra.] Sequitur: Ecce dedi uobis potestatem calcandi super serpentes et scorpiones, et super omnem uirtutem inimici, et nichil uobis nocebit. Serpentes et scorpiones non solum maligni spiritus, uerum etiam tyranni, 453 omnesque Ecclesie persecutores intelligi possunt, quoniam et uenenosi sunt, et nunquam recta incedunt uia. uirtus autem inimici quid melius intelligi potest quam Nero et Simon Magus, Diocletianus et Maximianus,  et ipse Antichristus perditionis filius? Est preterea uirtus inimici superbia, auaritia omnisque luxuria, a quibus multi uincuntur et diabolo subiiciuntur. Unde et Iob, cum de eo loqueretur, ait: »uirtus eius in lumbis eius, et fortitudo eius in umbilico uentris eius .« Hec autem Christi discipulis non nocebunt, Domino eos protegente et ubique defendente. Non nocebunt utique, si contra repugnauerint eisque non assenserint. Sequitur: uerumtamen in hoc nolite gaudere, quia spiritus uobis subiiciuntur. Gaudete autem quod nomina uestra scripta sunt in celis. Multi enim sunt quibus demonia subiiciuntur, quos non gaudium quidem, sed luctus et meror exspectat. Quibusdam enim in  iudicio dicentibus: »Domine, nonne in nomine tuo prophetauimus, demonia eiecimus, et uirtutes multas fecimus?« dicturus est Dominus: Ite, operarii iniquitatis, »amen dico uobis, nescio uos .« Non ergo gaudeant Christi discipuli quia demonia eis subiiciuntur. Gaudeant autem quia eorum nomina scripta sunt in celis. Illud enim gaudium uanum et temporale est, hoc autem utile et eternum. Illud ad uanam gloriam respicit, hoc spectat ad gloriam sempiternam. Et illud quidem habere possunt et boni et mali, hoc autem non habebunt nisi boni.



HOMILIA CXXIX. IN NATALI PLURIMORUM MARTYRUM I.





[ADMONITIO.]

ADMONITIO.---Premittit quedam auctor de Christiana fuga sue expositioni in Euangelium. Ne lectores his careant, ex Marchesio, pag. 122 educta hic exscribimus. Hec homilia inter Eusebianas non reperitur.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Cum uos persequentur in ciuitate ista, fugite in aliam. Et reliqua.

Talia sunt prelia Christi, talia sunt bella Noui Testamenti, sic Christi fideles pugnare nouerunt. Dixerat eis Dominus superius: »Ecce ego mitto uos sicut oues in medio luporum .« Preceperat eis ut essent prudentes sicut serpentes;  nunc autem dicit eis ut fugiant, et persecutoribus se sequentibus non resistant. Fugerunt Isrelite Aegyptios, et uicerunt. Fugit et Dauid, et rex a Domino constitutus est. Hanc autem fugam Iacob patriarcha significauit, qui post magnam et multam seruitutem simul cum uxoribus et liberis, omnique possessione sua Laban socerum suum fugisse legitur; quem Laban ipse septem diebus persecutus, tandem inuenit in monte Galaad. Laban enim, qui candidus interpretatur, hunc mundum significat. ualde enim sibi proxima sunt, et idem quodammodo hec duo nomina significare uidentur candidus et mundus. Qui enim candidus est, mundus quoque esse uidetur. Puto autem quod fabricam suam ideo tali nomine omnipotens Deus uocare uoluit, quia »uidit cuncta  que fecerat, et erant ualde bona .« Si enim omnia bona erant, nichil nisi mundum in eis erat. Ex eo autem tempore mundus est immundus, ex quo terra in sanguinibus corrupta narratur. Quod igitur Iacob simul cum uxoribus et filiis, omnique sua possessione fugisse dicitur, hoc significare uidetur, ut nos quoque mundum istum fugiamus, et amicos, et propinquos, et quoscunque possumus de eius seruitute eripiamus. Septem diebus Laban sequitur Iacob, quia, quandiu uiuimus, mundus iste nos persequi non cessat. Non enim sunt dies nisi septem. Igitur qui septem diebus nos persequitur, nullo tempore a persecutione quiescit. Quo igitur fugiemus? Fugiamus ad montes Galaad, ibique tentoria figamus. Galaad namque aceruum testimonii interpretatur,  per quem utriusque Testamenti librum intelligimus, in quo omnia legis et prophetarum, apostolorum et doctorum exempla et testimonia sunt collocata. In quo Ioannes apostolus clamat: »Nolite diligere mundum, neque ea que in mundo sunt .« Ubi hec Dominus discipulis ait: »Si de mundo fuissetis, mundus quod suum erat diligeret; quia uero de mundo non estis, sed ego elegi uos de mundo, propterea odit uos mundus .« Talia et his similia audiuntur in monte Galaad. Illuc igitur fugiamus, et Dominum dicentem audiamus: Cum uos persecuti fuerint in ciuitate ista, fugile in aliam. Amen dico uobis, non consummabitis ciuitates Isrel, donec ueniat Filius  hominis. Ubique patientiam et innocentiam Dominus, etc.





454 HOMILIA CXXX. IN NATALI PLURIMORUM MARTYRUM II.





[ADMONITIO.]

ADMONITIO---Ex commentario in Euangelium Matth., num. 40, preter pauca addita illis uerbis: Qui non accipit crucem suam et sequitur me, non est me dignus, tota hec hom. educta est. Marchesius edidit tom. II, pag. 123. In Emiseno item legitur cum eo titulo, et conformis habetur. Codices supra allati Brunoni nostro suffragantur.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Nolite arbitrari quia ueni mittere pacem in terram, non ueni mittere pacem, sed gladium. Et reliqua.

 Inc.: Quid est igitur quod Psalmista ait: Orietur in diebus eius iustitia et abundantia pacis? etc.

Des.: Si hic mercede caruerint, ibi propter hoc mercedem non habebunt.



HOMILIA CXXXI. IN NATALI PLURIMORUM MARTYRUM III.





[ADMONITIO.]

ADMONITIO.---Perbreuem introductionem ad hanc homiliam, que in Marchesio legitur, tom. II, pag. 125, omittimus; cum reliqua omnia prestet commentarius in Euang., pag. 70, etc. Celebres in eo a Christo Domino commendate beatitudines docte explanantur. Apud Emisenum pariter inuenies inter homilias de sanctis 19, pag. 217 edit. Paris.



LECTIO S. EuANGELII SECUNDUM MATTHAEUM .

In illo tempore: uidens iehsu turbas ascendit in  montem, et cum sedisset, accesserunt ad eum discipuli eius. Et reliqua.

Inc.: Multa turba sequebatur Iesum, et non solum sequebatur, etc.

Des.: Si illorum uos beatitudo delectat.



HOMILIA CXXXII. IN NATALI UNIUS MARTYRIS I.





[ADMONITIO.]

ADMONITIO.---Succedit hic homilia altera a precedente haud dissimilis, cum constet duobus locis comment. in Mattheum numeris scilicet 64 et initio 70. Introductio in homiliam, qua caret commentarius, ita a Marchesio. pag. 124, tom. II, traditur; eamdem refert Emisenus in reliquis perfecte concordans.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Si  quis uult post me uenire, abneget semetipsum. Et reliqua.

Paulo ante dixerat discipulis suis Dominus iehsu: Quia oportet eum ire Hierosolymam, et multa pati a senioribus, et scribis, et principibus sacerdotum, et occidi, et tertia die resurgere. Et assumens eum Petrus dixit ei: Absit a te, Domine, non erit tibi hoc. Et conuersus Petro dixit: uade post me, Satana, scandalum es mihi, quia non sapis que Dei sunt, sed que hominum. Inde uolens ostendere qualiter primum eum ire, et qualiter eum sequi debeamus, subdidit dicens: Si quis uult uenire post me, abneget semetipsum. In eo enim quod Dominus futura predicit, et se sponte pati ostendit, et eorum fidem confirmat, secundum quod ipse alibi ait: »Et nunc dico uobis,  priusquam fiat, ut, cum factum fuerit, credatis .« Quod uero beato Petro ait: uade post me, Satana. scandalum es mihi, tale est ac si diceret: uade post me, ut, sicut ego morior pro te, ita et tu moriaris propter me. Noli mihi contrarius esse, noli mee uoluntati resistere. Noli diuinis consiliis obuiare. Sic enim oportet fieri, quia sic est ante tempora predestinatum, et a prophetis pronuntiatum. Hoc est enim quod alibi ait: »O stulti et tardi corde ad credendum in omnibus que locuti sunt prophete! nonne sic oportuit pati Christum, et resurgere a mortuis, et intrare in gloriam suam?«  Sapiebat igitur Petrus que hominum sunt, quia humanum consilium dabat; non sapiebat que Dei sunt, quia hec secreta diuini 455 consilii, quibus  homo redimeretur, ignorabat. Tunc dixit iehsu discipulis suis: Si quis uult post me uenire, abneget semetipsum. Debet enim unusquisque homo negare seipsum.

.

Des.: Qualis post hanc uitam in regno suo cunctis suis fidelibus apparebit.



HOMILIA CXXXIII. IN NATALI UNIUS MARTYRIS II.





[ADMONITIO.]

ADMONITIO.---Cum panea sint addita huic homilie, que absunt a commentario, ea preterimus. Exstat apud Marchesium pag. 124. et num. 34 in comment. in Lucam. Inter Emiseni homilias inserta non uidetur.



LECTIO S. EuANGELII SECUNDUM LUCAM .

In illo tempore, dixit iehsu discipulis suis: Si quis uenit  ad me, et non odit patrem suum et matrem. Et reliqua.

Inc.: Cum enim alibi Dominus dicat: Diliges proximum tuum sicut teipsum, etc.

Des.: Simul cum ipsa uita perdere non timebant.



HOMILIA CXXXIu. IN NATALI UNIUS MARTYRIS III.





[ADMONITIO.]

ADMONITIO.---Cum tota homilia a Marchesio edita pag. 127 constet partibus, que inter se non colligantur, non a S. Brunone ad populum dictam, sed ab imperito auctore conditam quisquam suspicari potest. Pars prima incipit a comment. in Ioannem, num. 42: Ecce uitis uocatur Christus, et uitis uera, Altera est ex comment. in Matth., num. 99: Amen dico uobis, non relinquetur hic lapis super lapidem, usque ad illa: Tradent enim uos in conciliis,  et in synagogis suis. Tertia pars denique rapsodiam appellabo. Eadem est in Emiseno 20 inter hom. de sanctis, pag. 218.

Inc.: Ecce uitis uocatur Christus, et uitis uera, etc.

Des.: Magna est uirtus patientie, sine qua perditur, et per quam anima possidetur.



HOMILIA CXXXu. IN NATALI CONFESSORUM I.





[ADMONITIO.]

ADMONITIO.---Immutata tantum uidentur uerba aliqua in principio; quidquid enim sequitur ex comment. in Matth., num. 102, desumptum est. Eamdem lectionem prebet Emisenus hom. inter sanctos 22.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis parabolam  hanc: Homo quidam peregre proficiscens uocauit seruos suos, et tradidit illis bona sua. Et reliqua.

Inc.: Homo iste Dominus est Saluator noster intelligitur, qui de hoc mundo ad Patrem rediens, etc.

Des.: Et tunc inutilis seruus eiicietur in tenebras exteriores: Illic erit fletus, et stridor dentium.



HOMILIA CXXXuI. IN NATALI CONFESSORUM II.





[ADMONITIO.]

ADMONITIO.---Qui homiliam a Marchesio editam pag. 129 cum commentario in Lucam num. 45 conferre uoluerint, plenam omnibus in uerbis consonantiam obseruabunt.



456 LECTIO S. EuANGELII SECUNDUM LUCAM .

In illo tempore, dixit iehsu discipulis suis parabolam hanc: Homo quidam nobilis abiit in regionem longinquam accipere sibi regnum, et reuerti. uocatis  autem decem seruis suis, dedit eis decem mnas. Et reliqua.

Inc.: Homo iste nobilis ipse est, qui loquitur, Saluator noster, etc.

Des.: Quod uobis paratum est ab origine mundi.



HOMILIA CXXXuII. IN NATALI CONFESSORUM III.





[ADMONITIO.]

ADMONITIO.---Perfecta concordia hac de homilia, que inter Marchesium, pag. 130, et comment. in Lucam, num. 22, reperitur, nos ab ulteriori animaduersione liberos reddit.



LECTIO S. EuANGELII SECUNDUM LUCAM .

In illo tempore, dixit iehsu discipulis suis: Sint lumbi uestri precincti, et lucerne ardentes in manibus uestris, et uos similes hominibus exspectantibus Dominum  suum. Et reliqua.

Inc.: Quod enim lumbos precingere nos Dominus precipit, etc.

Des.: Et unusquisque ibi super omnia constituatur.



HOMILIA CXXXuIII. IN NATALI CONFESSORUM Iu.





[ADMONITIO.]

ADMONITIO.---Paucis immutatis, et additis in medio et in fine homilie, ut iacet in Marchesio, pag. 131, eadem a commentario redduntur num. 12. Hoc ex fonte Emiseni suppositi auctor eam omnino similem hausit.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: uos estis sal terre. Quod si sal euanuerit, in quo salietur? Et reliqua.

 Inc.: Hec autem uerba, et alia multa, tunc discipulis suis in monte Dominus locutus est, etc.

Des.: Qui fecerit et docuerit, hic magnus uocabitur in regno celorum.



HOMILIA CXXXIX. IN NATALI CONFESSORUM u.





[ADMONITIO.]

ADMONITIO.---Ex euangelica expositione num. 17 comment. in Mattheum constat homilia, cui perbreue exordium, ut legitur in Marchesio, pag. 132, precedit. Cum reliquis Eusebianis de sanctis num. 26 impressa fuit; sed iisdem uerbis habet initium et finem, ut in comment.



LECTIO S. EuANGELII SECUNDUM MATTHAEUM .

Lucerna corporis tui est oculus tuus. Si oculus tuus fuerit simplex, totum corpus tuum lucidum erit. Si  autem oculus tuus nequam fuerit, totum corpus tuum tenebrosum erit. Et reliqua.

Inc.: Si ergo lumen quod in te est tenebre sunt, etc.

Des.: Totaque massa operationum lucida erit.



457 HOMILIA CXL. IN NATALI CONFESSORUM uI.





[ADMONITIO.]

ADMONITIO.---Hanc eamdem homiliam edidit Marchesius in lib. uI Sententiarum; sed cum lectio eius imperfectissima sit, ut ex collatione codicis 100 uat. Reg. cognouimus, ut iacet in dicto codice publici iuris facimus, et inter homilias de confessoribus locum dedimus.



LECTIO S. EuANGELII SECUNDUM LUCAM .

Nemo accendit lucernam, et ponit eam sub modio, sed super candelabrum, ut luceat omnibus qui in domo  sunt. Et reliqua.

Ubi oculi non sunt, ibi lux necessaria non est. Ubi non sunt aures, ibi superflue resonant uoces; ubi qui comedant nulli sunt, ibi mensa et cibi ponendi non sunt. Merito igitur sancti canones non in uili et humili loco, sed per ciuitates et loca populosa episcopos ordinari non permittunt. Hoc est enim super candelabrum lucernam ponere, in loco excelso episcopum ordinare. Quare? Ut luceat omnibus qui in domo sunt. Non ergo ponatur sub modio, ubi nulli sunt, sed potius ibi ponatur ubi multi oculi sunt. Quid autem per lucernam intelligere debeamus, ipse Dominus subdidit, dicens: Lucerna corporis tui est oculus tuus. Si oculus tuus fuerit simplex, totum corpus tuum lucidum erit. Si autem  nequam fuerit, totum corpus tuum tenebrosum erit. Habet mundus iste suos oculos, solem uidelicet et lunam, quibus corporaliter omnia illuminantur; de quibus in Genesi scriptum est: »Et fecit Deus duo luminaria magna, luminare maius, ut preesset diei, et luminare minus, ut preesset nocti .« Habet similiter Ecclesia suos oculos, per quos, ut modo diximus, episcopi significantur. Corpus quoque nostrum suos oculos habet. Similiter autem et anima suis oculis decoratur. Considera modo ubi Dominus mundi oculos posuit; in celo, utique in loco sublimiori, ut uideantur ab omnibus, et quasi lucerna super candelabrum posita luceant omnibus qui in domo sunt. Nostri quoque oculi ubi positi sunt? Nonne in capite, et quasi lucerna super candelabrum  posita? Ita quoque episcopi nostri quasi lucerna super candelabrum, super locum magnum et populosum constitui debent. Noluit Ecclesiam suam cecam esse omnipotens Deus: oculos ei dedit qui eam illuminarent, qui ueritatis uiam ei ostenderent, qui eam errare non permitterent, et qui recto itinere ad regna celestia eam perducerent. uidete, homines, quantum episcopos et prelatos uestros diligere debeatis. Lumina uestra sunt, oculi uestri et lucerne uestre sunt. Sic igitur quasi oculos uos eos diligere debetis. Nihil est quod homines magis diligant quam oculos suos. Nihil igitur plus diligere debent quam prelatos suos. Sed uideant episcopi ne oculos claudant, ne lucernam abscondant, ne pecuniam  sibi creditam terre suffodiant. Non intra, sed extra uelum, et mensa et candelabrum posita sunt; ubi et cibi communes sint omnibus, et lumen uideatur ab omnibus. Qui abscondit frumentum, maledicitur in populis. Interpretetur episcopus nomen suum, quatenus in specula positus omnes et omnia desuper uideat. Ad hoc in paradiso primus homo positus est ut operaretur et custodiret illum. Nunc autem de mentis nostre oculis uideamus, per quos sapientiam, rationem, et intellectum, et intentionem sanctam et simplicem intelligimus. De hoc enim oculo Saluator noster dicere uidetur: Si oculus tuus fuerit simplex, totum corpus tuum lucidum erit. Si autem nequam fuerit, totum tenebrosum erit. Quamuis enim mali episcopi plurimum noceant, et eorum nequitia  infirmorum oculi tabescant, precipue tamen mentis oculi, si nequam fuerint, totum hominem tenebrosum faciunt. Quid enim luminis uel claritatis in illo esse potest, in quo ipsa sapientia, ipsa ratio, ipsa intelligentia, totaque intentio mala est? Ideo enim huius seculi sapientes esse dicuntur, quia tales oculos habent, et omnia opera sua faciunt ut uideantur ab hominibus, de quibus ipse Dominus ait: »Amen dico uobis, receperunt mercedem suam .« Ille igitur oculus, illa ratio, illa sapientia simplex est, que peccata fugit, bona transitoria despicit, eterna desiderat, et recto tramite ad Deum ducit. Merito igitur Dominus ait: Lucerna corporis tui est oculus tuus; quod tale est ac si diceret: Sicut lucerna mundi est sol, et luna, et lucerna  Ecclesie episcopi et doctores, et lucerna corporis tui est oculus tuus; ita et lucerna anime tue sapientia est, ratio et intentio bona. Hic est oculus simplex, qui et homines errare non permittit Nemo enim, ut ait quidam, cum ratione insanire potest. Et sicut in Euangelio Dominus dicit: »Omnis qui male agit, odit lucem ,« id est a ratione sapientiaque discedit. Quando a sapientia discedit ille, procul dubio oculum simplicitatis 458 ueritatisque amittit. Ratio igitur et sapientia nunquam fallit. Intentio etiam illa, que bona esse uidetur, multoties fallit. Bona enim intentione Apostolus Ecclesiam Dei persequebatur, quia zelo legis hoc faciebat. Fallebatur tamen, quia non sapientia, sed  errore ducebatur. Similiter etiam et Elias bona intentione, ut sibi uidebatur, prophetarum sanguinem et suas persecutiones uindicare uolebat; non tamen illa eius uoluntas, et illius tantus zelus Deo placebat. Factus est enim sermo Domini ad Eliam dicens: »Quid hic agis, Elia? At ille respondit: Zelo zelatus sum pro Domino Deo exercituum. Quia dereliquerunt pactum Domini filii Isrel. Altaria tua destruxerunt, et prophetas tuos occiderunt gladio, et querunt animam meam, ut auferant eam. Et ait illi: Egredere, et sta in monte coram Domino. Egressus est ille, et stetit in monte. Et ecce Dominus transiit, et spiritus grandis, et fortis subuertens montes, et conterens petras ante Dominum. Non in spiritu Dominus, et post spiritum commotio. Non in  commotione Dominus, et post commotionem ignis. Non in igne Dominus, et post ignem sibilus aure tenuis .« Ecce audiuimus modo tres zelos, id est tres animi commotiones et perturbationes, que Domino non placuerunt. Si enim placuissent, nequaquam diceretur: non in spiritu Dominus, non in commotione Dominus, et non in igne Dominus. Commouentur et conturbantur aliquando uiri religiosi et contra alios, et contra seipsos, plusquam necesse sit. Que quidem perturbatio aliquando cito transit, aliquando in tantam flammam exsurgit, ut uix exstingui et sedari ualeat. Tanto enim zelo in prophetas Baal, et in populum preuaricatorem Elias uir sanctus commotus erat, ut si ei a Domino potestas data fuisset, omnes eos absque  misericordia interfecisset. Sicut et alia uice eodem zelo quadringentos et quinquaginta prophetas Baal iuxta torrentem Cison suis manibus interfecisse legitur. Duos quoque quinquagenarios, et bis quinquaginta uiros, qui cum eis erant, igne celitus misso, eum consumpsisse sacra nichilominus narrat historia. Precepit igitur Dominus ut egrederetur, et in monte staret; in monte uidelicet misericordie, in monte caritatis et pacis. Qui enim in his montibus stant, omnes homines ex corde diligunt, nullius hominis mortem querunt, neque peccatoris mortem uolunt, et potius ut conuertatur et uiuat. In hos ergo montes ductus est Elias, ut eius animi tanta commotio mitigaretur. Et ecce Dominus transiuit; sed priusquam Dominus transiret, spiritus grandis et tortis  subuertens montes et conterens petras transiit ante Dominum. Hic igitur spiritus grandis et fortis, qui et montes subuertebat et petras conterebat, Elie spiritum et zelum significabat; qui quantum in ipso erat, non solum populum, uerum etiam uiros potentes, qui propter altitudinem montes, et propter fortitudinem petra uocantur, subuertere, conterere, delere et perdere uolebat. Sed non in spiritu Dominus. Quia enim in illo spiritu Dominus non erat, neque simul cum illo spiritu transire uolebat, manifeste Elias intelligere potuit, quia talis zelus talisque spiritus Deo non placebat. Similem autem spiritum apostolos quoque habuisse legimus, quando Samaritani Dominum recipere noluerunt, dicentes: »uis, iubemus, ut descendat ignis de celo, et consumat  eos, sicut Elias fecit? Quos Dominus increpans ait: Nescitis cuius spiritus estis. Filius hominis non uenit animas perdere, sed saluare .« Notandum quod ait, »cuius spiritus estis.« Hoc enim tale est ac si diceret: Spiritus, qui in uobis est, et in quo regenerati estis, non est zeli et ultionis, sed misericordie et pietatis. Post spiritum autem commotio, non in commotione Dominus. Commotio quoque non bona ostenditur, cum non in ea Dominus esse uideatur. Tali autem commotione idem ipse Elias contra seipsum commotus, ait: »Obsecro, Domine, tolle animam meam, neque enim melior sum quam patres mei .« Hoc autem non tantum alterius uite desiderio  dicere uidetur, quam odio Iezabel, cuius iam persecutiones ferre non poterat. Dominus autem in Euangelio non eos qui persecutiones fugiunt beatos dicit, sed eos potius qui persecutiones patiuntur propter iustitiam. Beatus denique Iob cum tantis angustiis premeretur, non tamen ad impatientiam prouocari potuit, quanquam uxor illius diabolica persuasione ad blasphemiam eum uocaret, dicens: »Benedic Domino, et morere .« Cui ipse patientissime, et nullatenus commotus, ait: »Quasi una de stultis mulieribus locuta es .« Quod enim beatus Paulus dicit: »Cupio dissolui, et esse cum Christo ,« non utique tedio persecutionum commotus, uel contenebratus diceret; sed potius illius beatitudinis desiderio. Illa igitur commotio  mala est, que patientie bonum excludit, siue tyrannorum persecutione, siue qualibet alia corporis passione. Unde et discipulis Dominus ait: »In patientia uestra possidebitis animas uestras .« Multos homines tali commotione commotos mortem sibi imprecari audiuimus. Non erat autem illa commotio talis, qua quidam sanctorum in persecutionibus positi, ut eorum spiritum Dominus susciperet, rogabant, quanquam martyrii passionem libentissime sustinebant; sed de sola carnis fragilitate timebant. Sequitur: Post commotionem uero ignis; non in igne Dominus. Iste ignis ille est, de quo supra 459 diximus, qui tanta commotione aliquando inflammatur, ut exstingui non ualeat; per quem uidelicet ira inueterata et odium significatur. Hoc  autem uitio plerumque laborare uidemus etiam eos, qui religiosi esse putantur. Hoc igne Lucifer Calaritanus episcopus, cum Arianos suscipere noluisset, ab Ecclesia diuisus est. Multoties alii in S. Ecclesia disputationes ualde necessarias facere uolunt, quas alii hoc igne succensi non patiuntur. Hoc miseri Donatiste igne succensi potius in sua perfidia perire uoluerunt, quam ad catholice Ecclesie pacem redirent. Merito ergo dicitur non in igne Dominus, quia in tali ira et iracundia Deus non est. Post ignem autem sibilus aure tenuis; ibi Dominus: Si oculus tuus simplex fuerit, de quo hoc in Euangelio modo Dominus dicit: Si oculus tuus simplex fuerit, totum corpus lucidum erit. Docet nos peta ille nobilis de hominibus ingenti estu et magno labore fatigatis,  quam gratus sit sibilus aure tenuis. Ait enim uirg. Eclog. 5 sub finem:

Nam neque me tantum uenientis sibilus austri,
Nec percussa iuuant fluctu tam littora . . .
Quam tua carmina, etc.

Quid igitur per istum sibilum aure uenientis, nisi sancti Spiritus afflationem intelligamus; qui quoscunque tangere dignatur, ita ab omni ire indignationis commotionisque estu refrigerat et compescit, ut pro ipsis quoque inimicis sanctos orare compellat. Sed hoc est quod Dominus ait: »Orate pro persequentibus et calumniantibus uos, ut sitis filii Patris uestri, qui in celis est .« Huius tenuis et delectabilis aure suauitate ipse Dominus  et Saluator noster afflatus, inter ipsa tormenta cum pateretur, pro suis crucifixoribus orabat, dicens: »Pater, ignosce illis; non enim sciunt quid faciunt .« Beatus quoque Stephanus hoc aure sibilo confortatus pro suis lapidatoribus inter ipsos lapides clamabat, dicens: »Domine, ne statuas illis hoc peccatum .« Et ut intelligas quid dixerit ibi Dominus, audi eum dicentem: »Ecce uideo celos apertos, et Iesum stantem a dextris Dei .« Cum autem uidisset Elias quod in hac ultima commotione transisset Dominus, manifeste intelligere potuit quid respuere et quid tenere debuisset, et quod magis misericordia quam uindicta ei placuisset. Hec ultima commotio, hec pietatis intentio. Hic ille oculus simplex, de quo modo Dominus  ait: Si oculus tuus simplex fuerit, totum corpus tuum lucidum erit. Et talibus quidem oculis uidebitur Dominus: tales oculos habent illi de quibus dicitur: »Beati mundo corde, quoniam ipsi Deum uidebunt .«



HOMILIA CXLI. IN NATALI uIRGINUM I.





[ADMONITIO.]

ADMONITIO.---Quam hic exhibemus homiliam, a Marchesio accepimus pag. 132. Maior pars ex comment. in Matth. condita est sub numm. 56, 57, 58, in quibus trium parabolarum expositiones concluduntur. Sed cum aliqua intermedia, et plura alia post eas auctor addiderit, integram concionem collatam etiam cum cod. Laurent. producimus.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis: Simile  est regnum celorum thesauro abscondito in agro, quem qui inuenit homo abscondit, et pre gaudio illius uadit, et uendit uniuersa que habet, et emit agrum illum. Et reliqua.

Regnum celorum hoc in loco celestem patriam dicit, que merito thesauro in agro abscondito comparatur, quia eius diuitie nondum omnibus manifeste apparent. Inueniuntur tamen, et si non ad plenum, quoniam sanctorum doctrina et predicatione, qualis quantusque sit, magna ex parte declaratur. Hunc autem thesaurum, Christo Domino predicante, SS. apostoli inuenerunt, et pre gaudio illius uenditis omnibus eum emerunt. »Si uis, inquit Dominus, perfectus esse, uade, uende uniuersa que habes, et da pauperibus, et sequere me,  et habebis thesaurum in celo .« Sic igitur ager iste cum thesauro suo perfectissime emitur. Hunc autem thesaurum ille abscondit, qui, cognito qualis sit, corde tenet, mente diligit, eiusque nullo modo obliuiscitur. Illud enim abscondimus, quod charum habemus, et amittere timemus. Iterum: Simile est regnum celorum homini negotiatori querenti bonas margaritas, inuenta autem una pretiosa margarita abiit, et uendidit uniuersa que habuit, et emit eam. Hec autem similitudo, et ca que superius dicta sunt, pene idem significant. Preter hoc, quod regnum celorum non celestis patria, sicut ibi, sed sancta Ecclesia intelligitur. Quod uero ibi thesaurus dicitur, hic margarita uocatur. Simile est igitur regnum celorum, id est S. Ecclesia homini  negotiatori; quoniam sicut ille unius margarite desiderio omnia uendit, et eam 460 emit, ita et ista pro amore patrie celestis, et eterne felicitatis, non solum ea que habuit uendidit; uerum etiam seipsam seruituti subiugauit, ut eam emere et possidere ualeat. Callidus enim negotiator, qui ex his que diu possidere non potest, tale aliquid emit quod nunquam amittere timeat, et in quo uniuersa possideat. Possumus autem per hunc negotiatorem Dominum et Saluatorem nostrum intelligere, qui, inuenta una pretiosa margarita, per quam S. Ecclesiam non habentem maculam neque rugam intelligimus, omnia que habuit uendidit; id est seipsum uendi et occidi permisit, et emit eam.] Sic enim et Apostolus ait: »Empti enim estis pretio magno:  glorificate, et portate Deum in corpore uestro .« Iterum: Simile est regnum celorum sagene misse in mare, et ex omni genere piscium congreganti. Que cum impleta esset educentes, et secus littus sedentes, elegerunt bonos in uasa, malos autem foras miserunt. Merito enim regnum celorum, id est S. Ecclesia, sagene simile dicitur, quia et piscatoribus commissa est, et in aquis baptismatis quotidie innumerabiles pisces concludit et capit: de quibus ipse Dominus suis discipulis ait: »uenite post me, et faciam uos fieri piscatores hominum .« Hanc autem sagenam tunc in mare Dominus misit, quando eisdem discipulis precepit, dicens: »Ite, docete omnes gentes, baptizantes eos in nomine Patris, et Filii, et Spiritus sancti .« Mare enim uocatur mundus iste, de quo Psalmista: »Hoc mare, inquit, magnum et spatiosum; illic reptilia quorum non est numerus .« Congregauit autem hec sagena ex omni genere piscium; quoniam S. Ecclesia ad fidem uocauit, et in sinu suo collegit ex omni genere hominum. Ibi enim sunt Iudei et Greci, Latini et Barbari, diuites et pauperes, sapientes et insipientes, frumentum et zizania, granum et palea, iusti simul et peccatores. Nondum autem impleta est; adhuc pisces ingrediuntur, adhuc homines baptizantur: implebitur uero, quando plenitudo gentium in eam introierit, et quando Isrel saluus fiet. Tunc igitur eam educentes et secus littus sedentes, bonos pisces eligent, malos autem foras proiicient. Littus autem  maris finis est seculi: hoc autem ipse Dominus exponens ait: Sic erit in consummatione seculi: exibunt angeli, et separabunt malos de medio iustorum, et mittent eos in caminum ignis: ibi erit fletus, et stridor dentium. Caminus iste infernus est, in quo neque uermis moritur, neque ignis exstinguitur, in fletu uero et dentium stridore, doloris nimietatem et penarum intolerantiam significat. Intellexistis hec omnia? Dicunt ei: Etiam. Ait illis: Ideo omnis Scriba doctus in regno celorum similis est homini patrifamilias, qui profert de thesauro suo noua et uetera. Ac si diceret: Illis in parabolis locutus sum, et non intellexerunt; uobis autem parabolas ipsas exposui, et intellexistis. Et illis quidem, quia adhuc ueteres sunt, protuli uetera; uobis autem, quia noui  estis, et noua, et uetera: illis prophetarum consuetudine, uobis doctoris et magistri more locutus sum. Sic igitur loquimini, sic docete; hanc loquendi regulam tenete. Aliter enim in regno celorum; aliter in conuentu Scribarum et Phariseorum; aliter in Ecclesia, aliter in Synagoga loqui oportet. Ideo omnis Scriba doctus in regno celorum, omnis Ecclesie doctor et predicator, si sapiens est, si doctus est, similis est homini patrifamilias, qui profert de thesauro suo, de diuitiis pectoris sui, de scientia cordis sui, noua et uetera. Synagoge Scribe, quia docti non sunt, proferunt uetera; Ecclesie uero Scribe, quia docti sunt, et noua proferunt et uetera. Illi solam litteram, isti et litteram sequuntur et spiritum; istis denique datum est nosse mysterium regni Dei: illis  autem non est datum ut uidentes non uideant, et audientes non intelligant. Incrassatum est enim cor populi huius, et auribus grauiter audierunt, et oculos clauserunt ne uideant et conuertantur, et sanem eos: hec enim uetera sunt, et de libro Isaie prophete assumpta; cetera autem noua sunt, que in similitudinibus locutus est Dominus ab eo loco, in quo ista ait. Sic igitur et Ecclesie doctores secundum magistri consuetudinem proferre debent de thesauro suo noua et uetera. Ideo enim binos discipulos ante se Dominus mittebat. Ideo et duo Cherubim se inuicem respiciebant. Ideo abyssus inuocat abyssum. Ideo Nouum uetus, et uetus Nouum inuocat Testamentum. Abyssus enim utrumque Testamentum dicitur propter altam sapientie et scientie profunditatem.  Inde etiam est quod Psalmista Ecclesie doctoribus loquitur dicens: Si dormiatis inter medios cleros, eritis penne columbe deargentate. Duo namque cleri, duo sunt Testamenta. Columba uero Ecclesia est, que ideo deargentata dicitur, quia cunctis uirtutibus et precipue ueritate decorata est. Inter autem hos duos cleros, Ecclesie doctores et magistri dormierunt, si in utriusque Testamenti scientia et doctrina, quasi in somno et quiete delectantur, et nunc noua ueteribus, nunc uetera nouis confirmantur. Hoc enim faciendo fiunt penne columbe, quia tam sapienti et rationabili predicatione S. Ecclesiam uolare dicunt, et secum ad celestia transferunt. Propter hoc de sanctis dicitur, quia  »assument pennas ut aquile, uolabunt, et non deficient .« Propter hoc et tabernaculum maxima ex parte opere plumario factum 461 est, ut omnes alas suscipiamus et uolare discamus. Sequitur: »Et posteriora dorsi eius .« Sequentur enim uos in specie auri; prima namque pars Ecclesie apostoli fuerunt, et quicunque eorum in tempore crediderunt. Posteriores uero nos sumus, et quicunque usque ad seculi consummationem credituri sunt. Posteriores itaque sequuntur primos, et celestis sapientie splendore nitentes, eadem uia post eos, eisdemque uirtutum alis ad celestia conuolabunt. Hoc autem ideo fiet, quia sapientes Ecclesie, qui eos docent et predicant, inter medios cleros dormientes, de thesauro suo proferunt noua et uetera.  Hoc enim ipse Dominus faciebat: hoc et discipulos suos facere docuit; et ideo quidem omnis Scriba doctus in regno celorum similis esse debet homini patrifamilias; id est Domino nostro Iesu Christo, qui profert de thesauro suo noua et uetera.



HOMILIA CXLII. IN NATALI uIRGINUM II.





[ADMONITIO.]

ADMONITIO.---Quia a comment. in Matthei locum num. 102 maxima huius homilie pars accepta est et aliqua tantum in medio adiuncta de Dina uirgine stulta, et Iphigenia uirgine prudente, ne que iam exposita sunt rursum afferantur, ad ipsum commentarium lectores remittimus. Attributa etiam fuit homilia Emiseno.



LECTIO S. EuANGELII SECUNDUM MATTHAEUM .

In illo tempore, dixit iehsu discipulis suis parabolam  hanc: Simile est regnum celorum decem uirginibus, que accipientes lampades suas exierunt obuiam sponso, et sponse. Et reliqua.

Inc.: Dixerat modo superius Dominus et Saluator noster: De die autem illa, etc.

Des.: Nescire namque Dei, reprobare est: uigilate itaque, quia nescitis diem neque horam.



HOMILIA CXLIII. DEDICATIONE ECCLESIAE.





[ADMONITIO.]

ADMONITIO.---Duplici in loco hanc lucubrationem exhibet Marchesius, sed plane diuersam. Primo legitur in fine homiliarum, eamque homiliam appellat. Secundo in libro I Sententiarum, post caput 8, cui titulus est: De Euangeliis, et sermonem uocat. Hunc eligimus, quia expositioni in Euang. Luce num. 44 magis conformatur. Prior autem,  etsi plura de eodem commentario assumat, tam disparata et ab argumento extranea congerit, ut nullo modo genuinum S. Brunonis opus haberi possit.



LECTIO S. EuANGELII SECUNDUM LUCAM .

Ingressus iehsu perambulabat Iericho. Et ecce uir nomine Zacheus, et hic erat princeps publicanorum, et ipse diues. Et reliqua.

Ex quo tempore primus homo descendit ab Ierusalem in Iericho, et incidit in latrones, omnes per Iericho ambulamus, quicunque hunc mundum inhabitamus. Iericho namque interpretatur luna, cuius tanta mutabilitas est, ut nunquam in eodem statu permaneat. Unde et non immerito hunc mundum significat, cuius mutabilitas perpetua est, et sine mutationibus stare non potest. Ut enim de celo, et  tempore, et de diebus, et mensibus, et anno taceamus, que semper uoluuntur et in se replicantur, neque er, neque terra, neque mare, neque ipsi homines suam perpetuo seruant figuram. Quorum omnium mutationem quis unquam ualeat enarrare? Merito ergo mundum istum luna significat, qui ad illius similitudinem tantis semper mutationibus uariatur. Hanc autem mutabilitatem Dominus et Saluator noster secundum humanitatem suscipere dignatus est, ut hominem a latronibus uulneratum sanaret, et mundum a morte perpetua liberaret; unde et merito per Iericho ambulasse dicitur, quia, cum sit immutabilis secundum diuinitatem, nostras mutationes in carne sua suscepit. Esuriuit enim atque sitiuit, et super puteum fatigatus sedit. Et ecce uir  nomine Zacheus, qui digne satis iustificandus interpretatur; quoniam a Deo uocatus et iustificatus est. Hic autem erat non solum publicanus, uerum etiam publicanorum princeps. Erat insuper et diues, quem difficile est intrare in regnum celorum. Difficile utique et apud homines impossibile; sed que apud homines sunt impossibilia, possibilia sunt apud Deum. Et quamuis talis esset, querebat tamen uidere Iesum. Querebat quidem, 462 sed uidere non poterat. Sed quare non poterat? Pre turba, et quia statura pusillus erat. Hec enim duo ualde impediunt hominem, ne uidere ualeat Iesum. Mala turba, que a tanto talique bono hominem deturbat. Turba ista uitiorum est, qua qui circumdatus fuerit, Christum uidere non poterit. Statura uero pusillus est, qui ad  scientie etatem, et perfectionem nondum peruenit. Unde Apostolus nos admonet, dicens: »Nolite pueri effici sensibus, sed malitia paruuli estote .« Et iterum: »Tanquam paruulis in Christo lac uobis potum dedi, non escam. Nondum enim poteratis; sed nec nunc quidem potestis. Adhuc enim carnales estis .« Qui uult Deum, exeat de turba; fugiat uitia et peccata; uitet malorum consortia; erigat se, et extendat; crescat in fide et scientia, et proficiat in omni bonitate. Hoc enim significauit Zacheus, quando precurrens ascendit in arborem sycomorum. In arborem quidem ascendit, quatenus inde uideret quem per se uidere non poterat. Hec arbor fides est, ad quam multi uenientes, quamuis statura paruuli fuissent et non  in scientia multum creuissent, inde tamen uidere et cognoscere Deum meruerunt. Unde et hic dicitur, quod erat illac transiturus. Hec est enim uia, et iuxta hanc fidei arborem transit iehsu. Inde uidetur et uidet; inde cognoscitur et cognoscit. Eos enim Dominus respicere, et ad se uocare dignatur, qui in hanc arborem ascendunt; cuius fructus sanguineus est, per quem martyres significantur, qui fidei arbori adherentes, propter fidei constantiam cruentati sunt. Tales itaque fructus fert sycomorus; talia poma fert arbor fidei, que tam firmiter ei inherent, ut potius occidi et proprio sanguine cruentari quam a sua arbore, id est a Christi fide ualeant separari. Inde igitur Dominus transiens, suspiciens uidit Zacheum,  et dixit ad eum: Zachee, festinans descende, quia hodie in domo tua oportet me manere. Hodie, inquit, me querere cepisti, ad fidem uenisti, in arborem ascendisti; hodie in domo tua oportet me manere. uerum est, quod per prophetam dicitur: »Quia peccator quacunque hora conuersus fuerit, et ingemuerit, uita uiuet, et non morietur .« Quod enim tunc in Zacheo factum est, quotidie in aliis peccatoribus fieri non dubium est; si tamen ex corde conuertantur, Christum querant, et fidem teneant. Sequitur: Et festinans descendit, et excepit illum gaudens. Iam igne fidei interius ardebat; multum iam fide creuerat, etsi statura pusillus erat. Et cum uiderent omnes, murmurabant, dicentes quod ad hominem peccatorem  diuertisset. Omnes enim sciebant Zacheum esse peccatorem, utpote publicanorum principem. Sed iste peccator melior erat quam illi qui murmurabant, et se iustos esse dicebant. Hoc autem sequentia manifestant, dum dicitur: Stans autem Zacheus, dixit ad Iesum: Ecce dimidium bonorum meorum do pauperibus; et si aliquem defraudaui, reddo quadruplum. Hac enim una uoce omnes illico a murmuratione cessauerunt, tam subitam publicani penitentiam et conuersionem admirantes. Et fortasse nemo ibi erat, qui hanc tantam professionem, etiam coactus facere uoluisset. Diues enim erat ualde, quem ipse euangelista diuitem fuisse testatur. Et tamen omnium bonorum suorum medietatem se pauperibus dare promittit, et in quadruplum reddere, si  aliquem defraudauit. uide ergo a quanta perfectione cepit, qui tunc primum Christum Dominum uiderat, et predicantem audierat. uerum est utique quod homines uident in facie, Deus autem corda intuetur. Qualem Dominus hunc, et quam iustum post modicum futurum uidebat, quem tamen peccatorem homines iudicabant! Ait iehsu ad eum, quia hodie salus domui huic facta est, et omni egritudine, omni morbo, omni uitiorum contagione fugata et sanata est, et tota exterius et interius sanctificata est; eo quod ipse, qui huius domus habitator est, iam non publicanus sit, sed filius Abrahe. Abrahe namque filii sunt, quicunque Abraham imitantur et opera Abrahe faciunt: et Abraham quidem angelos, Zaccheus uero angelorum Dominum hospitio recepit.  uenit enim Filius hominis querere, et saluum facere, quod perierat. Non uenit uocare iustos, sed peccatores ad penitentiam. Ideo uenit, ideo de celo descendit ut peccatores saluaret, et liberaret et ad penitentiam uocaret. De talibus domus Dei edificata est. De talibus S. Ecclesia fabricata est. Hoc autem et filiis Isrel precipitur, ut edificent altare Domino de lapidibus impolitis, et quos ferrum non tetigit. Impoliti lapides peccatores sunt, qui nondum ferramento Spiritus sancti ad pulchritudinis normam formati sunt. Altare Dei Ecclesia est, que ex talibus lapidibus quotidie fabricatur. Ex peregrinis lignis et lapidibus aliunde aduectis templum Dei constructum est. Inde est quod beatus Petrus animalia immunda manducare iubetur . Inde est quod non  solum munda, sed etiam immunda animalia in arca seruantur . Inde est quod Moyses Aethiopissam duxit uxorem. Inde est quod Salomoni cum pauonibus et simie afferuntur. Denique quid faciunt cilicia cum tabernaculo? Quare in deserto inter cedros et abietes spine quoque et ulmi plantate sunt? Si hec et similia intelligere uultis, discite quid 463 sit, »misericordiam uolo, et non sacrificium .« Si peccatores Deus non uocasset, Paulum et Mattheum, duo magna luminaria et excelsa non habuisset. Lege in Canticis canticorum, et audi unde sponsam suam Dominus, et qua ex gente ad se uenire precepit: »ueni, inquit, soror mea sponsa, ueni de Libano, ueni de capite Amana,  de uertice Sanir et Hermon, ueni de cubilibus leonum, et de montibus pardorum ,« ne erubescas. Obliuiscere populum tuum tantummodo et domum patris tui, et coronaberis. Hic misericordie plenitudinem Psalmista quoque admirans, dicebat: »Gloriosa dicta sunt de te, ciuitas Dei.« Et que gloriosa? »Memor ero Raab, et Babylonis scientium me. Ecce alienigene, et Tyrus, et populus Aethiopum, hi fuerunt in ea .« Hec est igitur causa, hec ratio uobis sufficiat. uobis dico, qui indignamini quod ad hominem peccatorem Dominus diuertisset, et quod cum peccatoribus manducat et bibit magister et Dominus noster, qui cum Patre et Spiritu sancto uiuit et regnat in secula seculorum.



HOMILIA CXLIII. IN NATALI XII SS. MARTYRUM.





[ADMONITIO.]

ADMONITIO.---Non felicior est precedenti hec sermocinatio, qua Marchesius homiliis S. Brunonis finem imponit; siquidem que ex comment. in Mattheum num. 81 excerpta sunt, nullo uinculo cum SS. martyrum laudibus colligantur. Est sane quid absolutum, aliaque pro causa dictum. Ea uero, que de iis sanctis subsequuntur, nichil peculiare de eorum glorioso certamine perhibent, nec stylum S. Brunonis redolent. Caret textu Euangelii, etc.

Inc.: Non solum B. Petrus apostolus reliquerat, etc.

Des.: Cum ipso in celis gloriantur, perenniter laureati.






S. BRUNONIS ASTENSIS EPISCOPI SIGNIENSIS SERMONES TRES INEDITI.



464 SERMO PRIMUS. DE EPIPHANIA DOMINI.





[ADMONITIO.]

ADMONITIO.---Hunc sermonem ex cod. Biblioth. Florentine S. Marci Membr. in 4. sec. XIII eruimus, cum nulla adhuc in editione Opp. S. Brunonis excusus fuerit. Styli eius similitudo, et nomen S. episcopi, quo inscribitur, satis coniecture porrigunt eidem auctori adiudicandum.

Ad edificationem fidelium spectat, fratres karissimi, extremus euangelice lectionis uersiculus, qui modo uestris insonuit auribus, quod magi, stella duce, ab oriente Bethlehem uenientes, ingressi domum in qua B. mater et uirgo manebat cum puero, apertis thesauris suis tria obtulerunt Domino munera, aurum uidelicet, thus et myrrham, quibus uerum Dominum, et uerum hominem, ac regem  confessi sunt. Hec siquidem munera Domino Saluatori suo quotidie S. Ecclesia offerre non cessat. Thus enim offert, dum illum uerum Dominum, creatorem omnium confitetur et credit; myrrham, dum nostre carnis substantiam, in qua pro nostra salute pati et mori uoluit, asserit assumpsisse; aurum, dum perenniter ipsum cum Patre et Spiritu sancto regnare non dubitat, iuxta illud prophete: Multiplicabitur ei imperium, et regni non erit finis. Horum quoque munerum oblatio mystice intelligi aliter potest. Per aurum designatur celestis sapientia, iuxta illud Salomonis: »Thesaurus desiderabilis requiescit in ore sapientis :« et alibi: »Os iusti meditabitur sapientiam .« Per thus, munda oratio; unde Psalmista:  »Dirigatur, Domine, oratio mea, sicut incensum in conspectu tuo ;« puriorem namque odorem reddit Domino nostra munda oratio,  quam fumus incensi; et sicut fumus ille tendit in altum, ita nostra oratio dirigitur ad Dominum. Per myrrham carnis nostre mortificatio; unde in Canticis canticorum S. Ecclesia de suis fidelibus, usque ad mortem pro Christo certantibus, dicit: »Manus mee distillauerunt myrrham .« Tunc igitur Domino aurum offerimus, cum celestis sapientie luce in conspectu eius resplendemus; de quibus Psalmista dicit: »Initium sapientie timor Domini .« Timere siquidem Dominum, est, nulla, que facienda sunt, bona preterire; hinc etiam alibi dicit: Timentibus Deum nichil deest. Thus, cum mundam orationem ante eum dirigimus; myrrham, cum per abstinentiam carnem nostram cum uitiis et concupiscentiis mortificantes, crucem  post Iesum portamus. Unde idem Dominus in Euangelio ait: »Si quis uult post me uenire, abneget semetipsum, tollat crucem suam quotidie, et sequatur me .« Crucem ergo propter Christum Iesum portare est carnem nostram affligendo pro eius amore mortificare. Nec uacat a mysterio, quod magi per aliam uiam reuersi sunt ad patriam suam. Patria quippe nostra celestis Ierusalem ciuitas sancta est, a qua ob primi hominis culpam, id est superbiendo, inobediendo, cibum uetitum comedendo, in extremis finibus longe discessimus, iuxta illud Psalmiste dicentis: »Multum incola facta est anima mea « in terra aliena. Hac igitur patria nichil inuenitur prestantius, cuius gloria nichil securius, cuius beatitudine nichil felicius,  cuius amore nichil suauius, cuius labore nichil fertilius: centuplum enim nouit reddere fructum. Quis unquam exsul ad patriam remeare non appe

 Quis amissam hereditatem summopere sibi restitui non laborat? Quis unquam amisse patrie obliuisci poterit? Si ergo ad celestem patriam accepturi hereditatem remeare cupimus, necesse est ut per aliam uiam reuertamur, hoc est, uiribus totis nosmetipsos Domino humiliando: cor enim contritum et humiliatum Deus non spernit: per multas namque tribulationes oportet nos ingredi regnum Dei, preceptis diuinis per omnia obtemperando, uisibilia et carnalia desideria calcando. Hac igitur uia reuersi ad patriam, perpetue uite gaudiis in celis fruemur cum angelis, adiuuante nos Domino nostro Iesu Christo, qui cum Patre et Spiritu sancto regnat in secula seculorum. Amen.




465 SERMO II. IN PURIFICATIONE B. M. u.





[ADMONITIO.]

ADMONITIO.---Eodem ex codice sermonem alterum pariter ineditum publicamus, in quo elegantia non minus emicat quam doctrina, suoque auctore dignus omnino uidetur.

Humani generis conditor et redemptor Dominus, qui pro salute totius populi de celis uenit ad terras, nec uoluit legem soluere, imo et adimplere, secundum legis edictum, a parentibus hodie, cum nostre carnis substantia in templo est presentatus. Et quanquam eius intemerata genitrix B. u. M., que non ex accepto semine conceperat, nullis legalibus institutis astricta teneretur; attamen, ut se Deum hominem peperisse ostenderet, obseruato humilitatis  precepto: Quanto maior es, humilia te in omnibus; acceptis muneribus, cum puero, iuxta legis ritum; limina templi petiuit hodie; et quia paupercula erat, nec magnis pretiosisque poterat uti muneribus, que potuit pro filio, turtures obtulit et columbas. Nec sine causa Dominus talia pro se offerri uoluit animalia, quod et fellis carerent amaritudine, et propriis contenta uiris, castitatis naturalem indolem obseruarent. Intueamur ergo diligentissime horum animalium oblatis quid mystice nobis insinuatur. Sed primo de templo uideamus. Lapides illi, ex quibus Salomonicum templum edificatum est, alibi cesi, quidam expoliti, ibique deportati ab edificantibus, apti in edificio inueniuntur; ita quod nullo mallei sono aut securis in tanto opere sit auditus, sanctorum  significant animas, de quibus Isaias: »Lapides uiui uoluuntur super terram.« Et Apostolus: uos tanquam lapides uiui superedificamini domos spirituales, qui alibi ceduntur, et sic in edificatione apti ponuntur; quia sancte anime in presenti uita per penitentiam et cordis conpunctionem atque proximorum compassionem preparantur, et ita polite ac munde in edificio templi congrue collocantur. Templum itaque illud mirificum a Salomone edificatum ciuitatem sanctam Ierusalem significat, cum uerus Salomon Christus uidelicet rex pacificus ex uiuis lapidibus, hoc est ex fidelium animis edificare non cessat quotidie; unde illud Psalmiste: »Ierusalem, que edificatur ut ciuitas .« Per columbas uero, que fellis amaritudinem non gestant,  beatorum simplicia corda significantur, qui seuis irarum stimulis liberatem semper habentes, semper celestia meditantur. Ira siquidem uenenorum contagiis infecta, offuscata ratione, ne uerum cernere ualeat, interiorem perturbat oculum; de qua Psalmista: »Conturbatus est pre ira oculus meus ;« unde Apostolus: »Ira, inquit, iustitiam Dei non operatur .« Per turtures autem, que propriis contente uiris alienum non appetunt amatorem, utique hominis exterioris scilicet et interioris castitas denotatur; unde Augustinus in lib De ciuit. Dei: »uirginitas, inquit, carnis corpus intactum, uirginitas anime mens incorrupta.« De exteriori castitate uoce etiam Dominica dicitur: »Sint lumbi uestri precincti ;« et per  Moysen filiis Isrel precipit: »Renes uestros accingetis .« Lumbos seu renes precingere, est omnia luxurie inquinamenta et carnalia desideria exstirpata firmis castitatis nexibus uincire, iuxta illud Apostoli: »Mortificate corpora uestra, que sunt secundum iram .« Absit ut alienum, hoc est diabolum, amatorem appetamus! postquam enim ad Christum uenimus, nequaquam ad eum redire debemus. Dicamus ergo cum Apostolo. »Castigo corpus meum, et in seruitutem redigo ;« castigo illicitos motus corporis calcando; licitis uero parce utendo, et in seruitutem redigo. Domino enim seruire tuta libertas est; et pro eius nomine mori, noue eterneque uite initium;  unde idem Apostolus: »Cupio, inquit, dissolui, et esse cum Christo ;« et Dauid: »Pretiosa in conspectu Domini mors sanctorum eius ;« itemque alibi: »Beati mortui qui in Domino moriuntur .« Interioris quippe hominis castitas est, mentem ab omni labe peccatorum immaculatam custodire; unde per egregium predicatorem unicuique fideli anime dicitur: »Despondi uos uni uiro uirginem castam exhibere Christo ;« et per Prophetam: »Circumcidite corda uestra, et non corpora uestra .« Quod ipse Dominus noster uobis prestare dignetur, etc.




466 SERMO III. IN NATALI UNIUS MARTYRIS.





[ADMONITIO.]

 ADMONITIO.---Si hoc tertio inedito sermone editionem nostram S. Brunonis exornamus, fatemur hunc nos debere summe diligentie ac laboris reuerendissimi hodierni presulis monast. Montis Casini P. D. Thome Capomatii. Illum quidem ex cod. 194 Casin. archiui deprompsit, a quo plura alia, ut diximus, liberaliter communicauit. Aliqua desunt in principio, sed reliqua integra et perfecta uidentur.

Insuper et ipse Dominus in eis erat, qui eorum semini incrementum dabat. Nam, ut Apostolus ait: »Neque qui plantat est aliquid, neque qui rigat, sed qui incrementum dat, Deus .« Unde et subditur: »Quia sine me nichil potestis facere. Et si quis in me non manserit, mittetur foras sicut palmes, et arescet, et colligent eum, et in ignem mittent, et ardet .« Qui enim in Christi fide non  manet, de Ecclesia et sanctorum collegio foras eiicitur, arescit et moritur; a malignis spiritibus rapitur, in ignem eternum, inexstinguibilem mittitur, et ibi sine fine cruciabitur et ardet. »Si manseritis in me, et uerba mea in uobis manserint, quodcunque uolueritis, petetis, et fiet uobis .« Illi enim manent in Christo, qui neque amore, neque timore, qui neque ruinis, neque blanditiis, qui ab eius dilectione, ab eius fide et amplexibus nulla ratione separari ualeant. Taliter quidem Apostolus in Christo manebat, qui de seipso scribens, ait: »Certus sum enim quia neque mors, neque uita, neque angeli, neque principatus, neque uirtutes, neque instantia, neque futura, neque fortitudo, neque altitudo, neque profundum, neque creatura alia, poterit nos separare a caritate Dei,  que est in Christo Iesu Domino nostro .« Manent autem in eis uerba Christi, qui precepta eius mente tenent, corde credunt, et nunquam eorum obliuiscuntur. Preceptum namque Domini est: »Nolite timere eos qui occidunt corpus, animam autem non possunt occidere. Sed potius eum timete, qui et animam et corpus potest perdere in gehennam .« Preceptum Domini est: »Si quis uult uenire post me, abneget semetipsum, tollat crucem suam, et sequatur me .« Preceptum Domini est: »Si quis uenit ad me, et non odit patrem et matrem, fratres et sorores, etc., non potest meus esse discipulus .« Hec igitur, et similia sunt illa uerba, de quibus modo Dominus dixit: »Si manseritis in me, et uerba mea in uobis  manserint, quodcunque uolueritis, petetis, et fiet uobis .« Magna promissio, magnum et incomprehensibile donum. Qui manent in Christo, et in quibus manent uerba Christi, petant quodcunque uolunt, et fiet eis. Si enim male uoluerint, et male petierint, iam nec ipsi manent in Christo, nec in ipsis manent uerba Christi. Recordentur igitur uerborum Christi; imo non recordentur, sed firmiter teneant; in memoria habeant, et sic petant, sicut uerba Christi petere docent: »Querite igitur primum regnum Dei et iustitiam eius, et hec omnia  adiicientur uobis .« Petant in fide et nichil hesitantes, et ea petant que ad salutem pertinent, et que dispositioni et euangelicis uerbis non sint contraria. Sed hec specialiter dicuntur apostolis, quorum sanctas petitiones semper et ubique Dominus exaudiuit. Rogauit enim Apostolus Dominum, et ter rogauit, seque a Domino bene exauditum intellexit, postquam se contra seipsum petiisse cognouit. Exauditur homo, si fiat quod uult. Factum est autem quod Apostolus uoluit, quia, postquam suam petitionem contra seipsum esse cognouit, exaudiri noluit. Unde et ait: »Libenter gloriabor in infirmitatibus meis, ut inhabitet in me uirtus Christi .« Nam neque hic simpliciter dicitur: »Quodcunque petetis, sed quodcunque uolueritis  et petetis, fiet uobis. In hoc clarificatus est Pater meus, ut fructum plurimum afferatis, et efficiamini mei discipuli. In hoc, et propter hoc, me reuelante et docente, Pater meus manifestatus et clarificatus est uobis, ut uos quoque eum ubique predicando et clarificando, fructum plurimum afferatis, et multas gentes ad eum conuertatis, et efficiamini mei discipuli, me imitando, non solum uita et doctrina, uerum etiam in miraculorum operatione. uere enim discipuli illi sunt, qui magistrum per omnia imitantur; unde et Dominus alibi ait: Qui credunt in me, opera que ego facio, et ipsi facient, et horum quidem non solum minora, uerum etiam que maiora sunt, facient. Sic enim se habet ordo et intelligentia. Sequitur: »Sicut dilexit me Pater, et  ego dilexi uos; manete in dilectione mea .« Si precepta mea seruaueritis, manebitis in dilectione mea; sicut et ego precepta Patris mei seruaui, et maneo in eius dilectione. Hec locutus sum uobis ut gaudium meum in uobis sit, et gaudium uestrum impleatur. In illis est gaudium Christi, qui tale gaudium habent, quale habet Christus; siue etiam de quorum sancta conuersatione gaudet Christus. Plenum igitur gaudium habent: siquidem in tali gaudio meror et tristitia esse non potest.




[SENTENTIAE.]





467 CLARISSIMO PRAESULI D. DOMINICO COPPOLA SACRAE CONGREGATIONIS RITUUM A SECRETIS EDITOR.


uehementer optabam, clarissime presul, de tuis in me meritis testimonium aliquod perenni euo consecratum producere; cum tu ipse talem mihi opportunitatem prebuisti, copiam faciens epistole anonyme anno 1788 Neapoli edite, eruditissimoque D. Xauerio aduocato Mattheio nuncupate. In ea, qui se prodit auctor Carthusianus, sex libros uulgo sententiarum dictos suo institutori S. Brunoni asserit contra opinionem illorum qui S. Brunonem Astensem Signiensium episcopum exarasse iure contendunt. Tuam non latet eruditionem huiusmodi controuersiam haud recenter ortam, sed olim diuque Benedictinos scriptores inter et Carthusianos oppugnatam, et hinc inde pro sua utrosque sententia decertasse. Si PP. Benedictinorum partes pro ueritate, et merito cause sunt sustinende, eas ego assumo, qui nouam S. Brunonis Astensis  operum editionem aggressus, singula probare illique propria ostendere debeo, et si que ei usurpata fuerint, uindicare. Iam antequam epistola Neapolitana meas ad manus peruenisset, questionem hanc ad trutinam reuocaram, compugnantium scriptorum momenta perpenderam, et reliqua eiusdem S. episcopi Signiensis scripta attente perlegeram; quibus me certiorem feci in arena scriptores Carthusianos edificium suum condidisse: cum meridiana luce clarius appareat plagium S. Brunoni Astensi factum ab his qui sanctum Brunonem Carthusianum librorum illorum parentem asseruerunt, interque eius opera publicarunt.

Primam illorum impressionem curauit Guillelmus Bibaucius, Carthusianorum moderator generalis, an. 1521, typis Parisiensibus Iodocii Badii Ascentii; que editio cum satis non fuisset eam flagitantibus, altera Parisiis item an. 1524 renouata fuit, et tertia etiam Colonie habita opere ac studio eruditissimi Theodori Petrei, Carthusie Coloniensis alumni, quam clarissimo D. Laurentio Alamandio Grationopolitano episcopo dedicauit an. 1611. Priores due Opp. S. Brunonis Carthusiani editiones in duo uolumina distribute fuere; tertia in tria dispartita, atque in eis sex Sententiarum libros editores collocarunt. Ab eo igitur tempore usque ad annum 1649 in fide editorum Carthusianorum uigebat opinio sex librorum Sententiarum sanctum Brunonem Carthasiane familie institutorem auctorem exstitisse.

Ast cum D. Maurus Marchesius monachus Casinensis primus ad collectionem Opp. S. Brunonis, eiusdem cenobii abbatis et Signini episcopi, animum intendisset, facta sibi opportunitate locupletissimi mss. codicum archiui, dissertationem edidit, qua S. Brunoni Carthusiano suppositos libros illos palam fecit, ualidissimisque documentis ostendit non esse a S. Signiensi Brunone abiudicandos. Eadem Marchesii elucubratio iterum in lucem prodiit anno 1651, cum uenetiis, apud typographos Brentannos, S. Brunonis Astensis opera edita in publicum apparuere.

His pro huiusce controuersie apparatu absolutis, prestantissime presul, addenda sunt aliqua de uita, deque scriptis utriusque Brunonis. Dicam igitur hos sanctissimos uiros ceuos fuisse; sed Brunonem Carthusianorum, parentem prius uita functum in terris, anno 1101 ad celos migrasse. Bruno uero Signiensis episcopus uiginti duobus annis superuixit, solutoque humane carnis uinculo, an. 1123 inter superos receptus. Ad eorum scripta quod attinet, iam plura in prolegomenis, et in testimoniis scriptorum ecclesiasticorum prenotata sunt, ex quibus constat Brunoni Astensi, nemine refragante, concessos commentarios in Pentateuchum, in libro Iob, in Psalmos, in Cantica canticorum, in Euangelia, et in Apocalypsim. Tractatus autem qui Brunoni Carthusiano attribuuntur, non sunt nisi expositio in Psalmos, et commentatio in Epistolas D. Pauli. Tota controuersia uersatur circa sermones de laudibus, figuris, prerogatiuisque Ecclesie in sex libros distributos, qui uulgo Sententiarum libri appellantur. uidendum igitur cui ex duobus Brunonis sint ascribendi. Quis autem detrectabit eum auctorem admittere, qui de suis ipse scriptis in libris controuersis testimonium prebet, qui illis persepe utitur, qui plura de uerbo ad uerbum inserta habet, qui argumenta sibi propria tractat? Cum autem is sit sanctus Bruno noster, satis compertum exploratumque habebimus eum sex Sententiarum libros elucubrasse.

Horum omnium probationem aggredior. Et quidem S. Bruno in lib. I, cap. 6, ubi agit de ciuitate sancta Ierusalem, ac mystice eius descriptionem exponit, post aliqua, hec habet: 468 »Hec omnia latius in Apocalypsim exposuimus, nec modo tempus est ut per singula disserantur.« Item in eodem lib. I, cap. 2, qui Simoniacos et hereticos persepe suis in commentariis insectatur, eadem profert: »Nullum animal ingreditur in arcam, nisi per ostium. Sed Simoniaci et heretici aliunde in Ecclesiam intrare nituntur. Hoc faciunt, quia fures sunt et latrones,« etc. Eodem capite ecclesiasticam hierarchiam describit; ex qua noscitur non monachum, sed episcopum scripsisse. Paulo infra afferens illa psal. LXXXu: »Memor ero Rahab et Babylonis scientium me,« ipsis uerbis explanat, quibus in comment. huiusce psalmi illustrauerat. uid. pag. 488, tom. I. Preterea in cap. 4, lib. II: De quatuor uirtutibus cardinalibus inscripto, postquam tradidit que in structura et ornatu ueteris tabernaculi sunt intelligenda, his expositionem absoluit: »Quatuor illi colores, qui ubique simul, et nunquam separatim ponebantur, quatuor istas uirtutes significabant. Hiacynthus uidelicet et purpura, coccus bis tinctus, et byssus retorta; de quibus in Exodum sufficienter diximus.« Insuper in cap. 5 eiusdem libri agens De uirtute humilitatis, ubi affert ex Leuitici cap. XXIII mandatum diuinum de festiuitate Tabernaculorum, eamdem mysticam tradit significationem, quam suo in commentario super eumdem Leuitici locum attulerat. Item in cap. 7 lib. II, cui titulus »De pace,« illa Cantici canticorum uerba cap. uIII, »uinea fuit pacifico,« haud dissimili modo illustrat ac in comment. exposuerat. Succedit lib. III, et in cap. 8: »De mari nouo, et de piscatoribus nouis inscripto,« dum illo utitur loco Iob, cap. XL: »Bechemot, quem feci tecum,« ab interpretatione eo in libro tradita non discedit, eamque fideliter repetit. Rursum in cap. 2, lib. Iu, serm. 2 De Trinitate, diuine nature essentiam iisdem uerbis exprimit, ut explicauerat in comment. super illa uerba Exodi cap. III: »Ego sum qui sum: hec dices filiis Isrel: Qui est misit me ad uos.« Item in cap. 7 eiusdem lib. Iu, De octauis Epiphanie memorat preceptum Domini Moysi factum, ut duos hircos in ostio tabernaculi pro sacrificio collocaret, eamdem affert interpretationem, quam in comment. super hunc Exodi locum attulerat. Similiter in serm. 2 »De Ramis Palmarum,« sub cap. 8 eiusdem libri, ubi Matth. locum cap. 21 allegat, nichil aliud quam eamdem Euangelii expositionem adducit. Idem prestat in serm. 2, cap. 10, lib. Iu, cui titulus est: »In Parasceue, siue in Resurrectione Domini, ibi illustrationem omnem ex commentariorum suorum promptuario desumit. Sequentes etiam libri plura suppeditant loca, ex quibus aperte euincitur S. Brunonem in illis scribendis, suis interpretationibus in utrumque Testamentum elaboratis usum fuisse. Ita in cap. 2, lib. u, afferens Iobi cap. XL, sic in serm. 3, lib. uI, de Natiuit. plurimor. martyrum, non absimilis est loci Apocalypsis explanatio, que eius in comment. legitur. Sed nisi hec satis adhuc essent, controuersiam certissime dirimunt sermones 4 et 5, lib. uI, qui de eisdem martyribus inscribuntur; cum planissime referant psalmorum CXXXI et CL, expositionem. Ne nimis prolixus euadam, omitto mentionem facere de serm. 6, lib. uI, cum explanatio cap. 28, lib. Exodi ex commentario descripta penitus uideatur. Cum igitur hec tanta, tamque perspicua sint argumenta, ut S. Brunoni Signiensi sex libri Sententiarum asserantur, absolutam, uictamque causam nemo equus iudex mihi concedere recusabit.

Sed pii laudabilesque scriptores aduersarii audiendi sunt, ne eos floccifacere uideamur; precipue uero eruditissimus D. Benedictus Trombius, Carthusie Neapolitane S. Martini alumnus, qui anno 1775 ingenti uolumine edidit Neapoli »Historiam criticam, chronologicam, diplomaticam de S. patriarcha Brunone, deque eius ordine:« et in ea, lib. X, cap. 232, a pag. 241 usque ad pag. 250, fuse questionem de auctore sex librorum Sententiarum pertractat, quos ad suum institutorem decernit ascribendos. Quatuor precipue sunt momenta rationum quibus Carthusiani causam suam patrocinantur. Primum desumunt ex antiquitate et numero codicum mss. secundum ex longa huiusce opinionis possessione; tertium ex auctoritate sacre  congreg. Rituum; quartum ex consensu nonnullorum scriptorum S. Brunoni Carthusiano opus illud ascribentium. Primo enim loco memorant insignem codicem Carthusie S. Stephani de Eremo in Calabria, quem diu possederunt monachi Cistercienses, olim cenobii eiusdem incole, eumque suo in discessu, uersus finem sec. XII, nouis habitatoribus Carthusianis reliquerunt. Hic autem codex qui S. patriarche nomen deferebat, cum ad magnam Carthusiam Gratianopolitanam delatus fuisset, ac similes, uniformesque alii codices eodem in monasterio reperti fuissent, spectatissimum D. Guillelmum Bibaucium presulem generalem, uirum, ut aiunt, sanctum et doctum, mouerunt ut Sententiarum libros cum reliquis sancti Institutoris operibus Parisiis, ut diximus, typis edere curaret.

Huius argumenti genus, quod olim aliquid ponderis habere poterat, modo ualde leue reputatur; postquam Benedictini congreg. S. Mauri ab editionibus SS. Hieronymi, Ambrosii, Augustini, aliorumque Patrum plura expunxerunt scripta, que ab antiquis librariis, sed imperitis, supposita fuerant. Liceat tamen mihi his opponere testimonia aliorum codicum eque antiquorum, in quibus inscriptum pariter nomen Brunonis Signini episcopi inspicitur. In primis duos codices uaticanos memorabo sig. n. 994. et 1264, in 4, qui non tam in fronte, sed initio cuiuslibet Sententiarum libri hanc epigraphen habent: »Domni Brunonis Signini episcopi,« quorum unus est sec. XII, alter sec. XIII. Preterea cod. afferam biblioth. uallicellane f. 36, membr. in fol., et cod. biblioth. Florentine S. Marci O. P. in 4, item membran. nitidissime exaratos sec. XII, quos cum Marchesii editione comparaui. Eiusdem eui est cod. Casinensis 196 [al. 317], a litteratissimo presule Stephano Borgia, modo S. R. E. cardinali optime merito diligenter recognitus, ut in prefatione dixi. His paulo posterior est codex Taurinensis bibl. regii Athenei, sig. 787, c. 11, 23, qui S. Brunonis 469 nostri nomine insignitur, et predictos Sententiarum libros complectitur. Sed pleniorem adhuc fidem faciunt tres alii codices, de quibus suis litteris Iu Kal. Iul. an. 1786, me certiorem reddidit clariss. metropol Ecclesie Taurinensis canonicus Philippus Amedeus Millo, pluries a me commendatus. Primum se inuenisse ait in finibus Sabaudie, quem membranaceum asserit opt. note sec. XII, sex libros Sententiarum continens, quorum titulos et numerum refert: 1 De figuris Ecclesie. 2 De ornamentis Ecclesie. 3 De nouo mundo. 4 De festiuitatibus. 5 De festiuitatibus B. M. u. et sanctorum. 6 Qui est de festiuitatibus martyrum, confessorum et uirginum in libro u continetur. Obseruauit autem in fronte scriptum: »Libri magistri Brunonis Signiensis episcopi,« sed abrasa uerba illa: »Signiensis episcopi,« et hec alia suffecta »institutoris Carthusianorum.« Duos reliquos in scriptis dedit prefectus bibl. magne Carthusie Gratianopolitane perspicue nomen Brunonis episcopi Signiensis deferentes, quos affirmat charactere Romano optime exaratos, eosque ad sec. XII consignandos iudicauit. Cum igitur multo plures codices antiquitate et auctoritate prestantes S. Brunonem Astensem sex librorum Sententiarum auctorem proferant, Carthusianorum oppositio hoc ex capite penitus concidit, eque euanescit.

Neque melius sustinetur alterum caput de longa pacifica possessione opinionis Brunoni Carthusiano libros illos tribuentis: cum enim ante Marchesium nemo de edendis Brunonis Signini scriptis cogitauerit, et nemo etiam codices Casinenses hac pro causa consuluerit, nullus controuersie motus factus est. Ast uix Marchesius usurpata agnouit S. Brunonis sua scripta, et Carthusianorum patriarche attributa, statim plagium manifestauit, probabitque Brunonem Signiensem, olim eiusdem Casinensis cenobii presulem, genuinum auctorem habendum esse. Quis obscuriorum temporum imperitiam aliquid probare dixerit, cum tam multa, tamque preclara codicum testimonia habeantur, que in Brunonem nostrum plenissime consentiunt? Hoc certe beneficium reipublice litterarie serior etas confert, quod incerte rerum cognitiones studio ac diligentia posterorum certiores fiant, et, si aliquid irrepsit erroris, luce seuerioris critice explodatur.

Petunt Carthusiani, et precipue anonymus Neapolitanus, tertium argumentum ex auctoritate sacre congregationis Rituum; quatenus nonnullas lectiones peculiaris ordinis sui Breuiarii, easque ex sermonibus controuersis desumptas, ipsis Carthusianis recitandas indulsit. Ex hoc igitur arguunt sacram congregationem lectiones illas approbauisse sub S. Brunonis Carthusiani nomine editas, non autem episcopo Signiensi nuncupatas. Facile hec refelluntur; quod compertum sit omnibus, sacram rituum congregationem a iudicio huiusmodi controuersiarum abstinere, quando nichil fidei obstat; et priuatis aliquibus Ecclesiis, uel cetibus regularium aliquos ritus, ut lectiones particulares indulget, quas tamen in Ecclesia uniuersali interdicit. De consensu scriptorum quarto loco agendum esset; sed satis superque sunt testimonia que in prolegomenis cumulauimus.

Omissis autem aliis leuissimis, paululum illa in obiectione immorari oportet, que alicuius momenti uidetur. Premitto auctorem anonymum Neapolitanum, pag. 24 epistole sue, supponere in censu sermonum, etc., duo haberi hoc titulo inscriptos: »De basilicis, que ab episcopis dedicantur.« Primum dico unum esse, et septimo loco positum a duobus codicibus uaticanis in primo Sententiarum libro, itemque in aliis mss. codd., sicuti etiam in Marchesii editione eodem titulo inscriptum. Dico secundo S. Brunonem Signiensem episcopum duas egisse ecclesiarum consecrationes, ut in uita eiusdem cap. 7 et 9, quare uerisimile est sermonem hunc in actione unius; aut alterius dedicationis habuisse. Addo tertio, toto illo in sermone »De basilicis,« nichil apparere quod ad religiosos uiros proprie referri possit; quinimo uidetur concio ad populum instituta, illaque uerba: »Fratres karissimi,« in memoratis codicibus, et editionibus desunt omnino; que tamen et si essent pro ipso populo usurpati potuissent. Nihil uero probat documentum illud ab anonymo Carthusiano in cit epistola pag. 25 editum, quod consecrationem refert an. 1094 actam ab Archerio archiepiscopo Panormitano ecclesie Carthusianorum in Calabria, in honorem Dei et B. M. u. dicate: cum ex charta illa, ut presentes tantum dedicationi memorentur »magister Bruno, et Lanuinus, ac ceteri fratres eremite, qui dedicationi illi interfuerunt, et in presentia bonorum hominum.« Quod autem ea opportunitate S. Bruno patriarcha concionauerit, gratis asseritur, neque ullo firmo argumento comprobatur. Econtra inuictissime ostendam sanctum Brunonem nostrum concionis »De basilicis, que ab episcopis ordinantur« auctorem exstitisse. Dixerat enim ille in sermone »De tabernaculo federis,« qui tertius est lib. I Sentent., tunc temporis se nolle explanare singula que a partibus eius et figuris significabantur, sed ea omnia ad aliud tempus reseruare. Hoc Bruno noster dupliciter prestitit: primo quidem, in concione »De basilicis,« seu ut alii inscribunt, »De dedicatione ecclesie;« secundo in peculiari tractatu amplissime et eruditissime exarato, quem hoc in uolumine edituri sumus. Faueant ergo Carthusiani docere opus illud ab eorum institutore confectum, et unum afferant scriptorem qui ei concesserit. Si autem omnibus in editionibus nomen S. Brunonis Astensis, Signini episcopi, tractatui illi prepositum legitur, exploratissima res erit, de huiusmodi ecclesiastica doctrina et eruditione S. Brunonem nostrum optime meritum asserendum esse, non autem S. Brunonem Carthusianum.

Iidem aduersarii preterea aiunt: Si propugnatores S. Brunonis Astensis libros Sententiarum ascribere  contendunt, quos S. Brunoni patriarche sermones relinquent; cum tamen non a paucis affirmetur, eum preter expositiones in Psalmos, et in Epistolas D. Pauli, plures orationes morales scripsisse? Nolo scriptoribus illis, le Long nempe, Caueo et Mabillonio suffragari, qui commentarios illos tantum Brunoni Carthusiano admittunt. Sed dicam 470 potius conciones illas sanctissimi uiri uel latere adhuc, uel cum aliis incerti nominis confusos. Et reuera qui Sententiarum libros attente perlustrauerit, non sermones aut tractatus ad monachos fratres, uel ad rudem et agrestem populum; sed perpolitas comperiet elucubrationes presulis docentis clerum, cultosque auditores, et sublimiora dogmata explanantis. Unum sit pro omnibus, quod in cap. 1, lib. uI »De paradiso« legitur. Premissa enim loci paradisi expositione, in quo primus homo Adam positus fuit, hec addit: »Sed quid per Adam nisi Ecclesie custodes, episcopos scilicet et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est, ut operaretur et custodiret illum. Non sint otiosi, quia operarii sunt, uigiles quia custodes sunt.«

Quo autem tempore S. Bruno noster Sententiarum libros exarauerit, quamuis ille de aliquibus aliis operibus suis mentionem fecerit, de his prorsus sileat; attamen argui potest, eos elucubrasse, cum dimisso cenobii Casinensis regimine ad suam Signiensem ecclesiam remeauit. Tunc enim commentarios in utrumque Testamentum iam confecerat, iisque hosce scribendo libros usus est. Cumque post redditum ad episcopatum duodecim annos superuixerit, quemadmodum eius in uita statuimus, hoc Sententiarum opus adornasse uerisimile est. Ad alterum Carthusianorum obiectum mihi est respondendum: Miror sane quomodo ipsi uisi sint uidere sensuum consonantiam atque dictionis similitudinem libros inter Sententiarum, et commentarios in Psalmos, et in Epistolas D. Pauli; cum penitus Bruno noster dissimilis et dissonans fuerit ab eis. Aliqua, ne infinitus sim, pro omnibus hic colligam, et reliqua ab his argui poterunt. Capite enim XIII super illud Pauli Epist. prima ad Corinthios: »Si linguis hominum loquar, et angelorum,« explanato litterali sensu proprietatum caritatis, S. Bruno Carthusianus, tractat de scientie euacuatione, scilicet, quod in uisione Dei scientia humana penitus destruetur, etc. De hoc autem argumento ne uerbum quidem habet Bruno noster, sed caritatis excellentiam mirifice exponit atque commendat. Neque in cap. 14 eiusdem commentarii aliquid occurrit consonans doctrine Brunonis Astensis, qui de eadem disserit uirtute; sed totus est Carthusianus in uerborum illorum explanatione: »Si linguis hominum loquar,« etc., cum de diuerso linguarum genere atque de prophetia agat. Nullam pariter similitudinem, aut relationem quis comperiet predictos inter commentarios S. Brunonis Carthusiani in cap. 11, secunde ad Corinth., et sermonem Signiensis episcopi »De patientie uirtute.« Carthusianus enim exponit mentem D. Pauli, quod scilicet Corinthii debeant eius insufficientiam sustinere, qua tamen eos docet ueritatem, ne pseudomagistris et pseudoprophetis credant, qui falsa et peruersa ad decipiendas animas predicant; Bruno uero Astensis de patientia, ut christiana uirtute maxime necessaria, et que plurimum meretur, concionem instituit. De castitate coniugii agit Bruno Carthusianus in comment. cap. 7, ad prime Corinth., atque in primis loquitur de fornicationis reatu, dein de continentia, quando et quibus est necessaria. Querit utrum D. Paulus uxorem duxerit, an uirgo permansit. Tandem querit an de uirginitate preceptum habeatur. Aliam autem uiam aggressus S. Bruno noster cap. 3, lib. II, excellentiam uirtutis castitatis sibi proponit commendandam; continentiam ab omni opere carnis docet necessariam iis, qui uel castitatem uouerunt, uel eam pro uirtute, absque religionis uoto, sibi elegerunt. Quartum caput libri eiusdem a Brunone nostro inscribitur »De uirtutibus cardinalibus:« sed facta a me collatione cum iis, que Bruno Carthusianus commentatus est super psalmum 35, qui incipit: »Dixit iniustus, ut deliuquat in semetipso;« ne ullum quidem uestigium reperi, quo aliquid auctor noster de doctrina huiusce commentarii accepisse uideatur. Idem asserere non uereor »De pace,« que titulus est cap. 7 eiusdem libri; nam totus ille psalmus nempe 82, ubi dispersos canit Propheta hostes populi Isrelitici, et pacem illi comparatam, Bruno Carthusianus nichil aliud molitur, nisi uocum et nominum expositionem, que in psalmo continentur. Hec omnino preterit A. N., sed pacis utilitatem atque eximium Dei erga homines beneficium ostendit. Que cum satis perspicua et probata sint, neminem mihi succensurum arbitror, si asseram Carthusianos sui patriarche defensores haud satis eius commentarios, et libros Sententiarum Brunonis Astensis inspexisse; quod si in eius lectione et comparatione uacassent, a patrocinio huiusce cause abstinuissent. Neque me urgere putent, dicentes sermones »De obedientia et de abstinentia,« qui sunt 10 et 11, lib. II haud obscurum indicium prebere non ab episcopo elaboratos fuisse, sed a uiro sacris contemplationibus dedito, ut erat S. Bruno Carthusianus. In primo enim de obedientia hec ab anonymo Neapolitano pag. 28 referuntur: »Quid igitur dicant monachi inobedientes, et suas uoluntates facientes: ac per hoc Deo non placentes cum tota monachorum religio obedientia sit, et sine obedientia nichil sit.« In altero de abstinentia similiter eam monachis commendans ait: »Maiorum sententia est: Sic comedat monachus, ut semper esuriat; et sic bibat episcopus ut an biberit, nesciat.« Hosce tractatus uel conciones qui legerint, hec a Brunone Astensi, olim monacho obiter dicta fatebuntur; cum non ex professo de perfectione abstinentie et obedientie, quibus operam dare tenentur monachi, egerit; sed communes doctrinas, etiam uiris seculi conuenientes, ex sacris litteris, iam ante suis in commentariis tractatas congesserit atque produxerit. Ab hac utique repetitione locorum, et Sententiarum utriusque Testamenti, que iisdem pene uerbis in his, aliisque sermonibus, sicuti aliis in scriptis certissime a Brunone nostro exaratos continentur, tam ualidum pro mea confirmanda sententia eruitur argumentum, ut de ea nullus ambigendi locus relinquatur.

Pauca remanent diluenda, que ex Iodoco Badio Ascentio affert idem anonymus auctor Neapolitanus. Primum quidem concionatorem in sermone »De basilicis, que ab episcopis 471 ordinantur,« qui etiam in dedicatione Ecclesie nuncupatur, plane dicere se episcopum non esse. Secundum, non inuecte arguit adiudicandos esse Brunoni Astensi Sententiarum libros, quod in illis de commentariis in Exodum et in Apocalypsim mentio habeatur; cum amissi, aut nondum e tenebris eruti dici possint. Tertium nichil melius concludere, quod frequenter idem auctor se filium S. Benedicti dicat, eumque suum patriarcham et parentem appellet; cum iisdem titulis Carthusiani se S. Benedicto deuictos fateri possunt, cum omnium monachorum patriarcha in Occidente S. Benedictus fuerit, pluraque ab eius legibus Bruno pro sua instituenda familia desumpserit.

Ad primam obiectionem respondeo sermonem illius auctorem nec monachum, nec episcopum se diceret: sed ex his que perorauit, episcopi personam potius, quam monachi exscribere ostendit. In secunda miserabile effugium collocatur; quod concessa etiam iactura commentariorum in Exodum et in Apocalypsim, qui Brunoni Carthusiano ascribuntur: nunquid idem de reliquis sacrarum Scripturarum interpretationibus censendum erit, ex quibus auctoritates et exempla passim usurpat auctor, suasque lucubrationes illustrat? Idemne infortunium subiisse affirmabimus? Sed ridiculum est huiusmodi somnia fingere, et probatissimis scriptoribus fidem non prebere.

 Pro coronidis loco dicam S. Brunonem Carthusianum nullibi S. Benedictum parentem, uel patriarcham suum appellare; econtra Brunonem Signiensem non tam iis titulis, sed perspicuis etiam laudibus exornare. Unum uel alterum ex multis testimoniis proferam, cap. 4, lib. II Sententiarum inquit: »Beatus quoque Benedictus, cuius auctoritas maxima est; utpote in quo Spiritus sanctus loquebatur, precipit similiter, ne quid nimis.« Et in sermone 4, cui titulus de eisdem martyribus, mystice exponens locum illum Genesis cap. 26 ubi narratur seruos Moysi puteum fodisse, etc., hec de S. Benedicto habet: »Sed quid dicam de beato Benedicto, qui tam egregium puteum fecit, cuius aqua saluberrima atque dulcissima omnibus sitientibus et bibere uolentibus et refectioni proficit et saluti. Nullus post apostolos et euangelistas puteus factus est, qui tot homines satiasset, et a mortis periculo cunctisque passionibus liberasset,« etc. Mitto loqui de capite 16 uite eius, ubi dictum est quanta fuerit Brunonis nostri erga Benedictinum ordinem dilectio, quantaque regularis obseruantie commendatio, que ab alio tanto cum studio proferri non poterant, nisi ab eo eiusdem S. patriarche institutum professus fuisset.

Ut autem totam dissertationem paucis colligamus, meminisse iuuabit longe plures mss. codices Sententiarum libros S. Brunoni Astensi ascribere, atque in eis plurima ipso sensu, ipsisque uerbis suis ex commentariis transtulisse. Diximus etiam styli similitudinem, omnimodamque consonantiam diuinarum Scripturarum interpretationem hisce in libris ac in reliquis S. episcopi Signiensis operibus manifestam esse. Palam eque fecimus nichil Brunonem nostrum a commentariis Carthusiani in Sententiarum libros traduxisse. Profligata pariter penitusque deleta arbitramur obiecta, que a scriptoribus Carthusianis ad sue cause patrocinium producta sunt: nec quidquam preteriuimus, cui non sit plenissime satisfactum. Tandem controuersiam omnem concludit Natalis Alexander, qui tom. uII Histor. eccl. sec. XI et XII, art. 9, hec de Brunone Astensi habet: »Item sermones plurimos fecit, quos inter Petrus diaconus lib. De uiris illustribus Casinensibus cap. 34 enumerat, quos Theodorus Petreus Carthusie Coloniensis alumnus sub nomine S. Brunonis patriarche edidit tom. III operum eius; quos sane ipsius non sunt, cum Petri Diaconi auctoritas, tum alia monumenta euincunt.«

Gratum igitur acceptumque habeas rogo, eruditissime presul, hoc pro S. Brunone Signiensi episcopo uindiciarum opus, atque anonymum Neapolitanum admone, me nichil aliud intendisse, quam ueritatem sententie mee, tot tantisque argumentis suffultam tueri, eamque apud eruditos sublata omni dubitatione firmius stabilire. uale.





S. BRUNONIS ASTENSIS EPISCOPI SIGNIENSIS SENTENTIARUM



LIBER PRIMUS. DE FIGURIS ECCLESIAE.



472 PROLOGUS.


Cum sint multa et pene innumerabilia in diuinis uoluminibus que sponsam Christi S. Ecclesiam significant, quedam tamen sunt, in quibus eius laudes et maiora sacramenta manifestius et plenius contineri uidentur. Ut u. g. paradisus cum arboribus fluminibusque suis, sicut et arca quam ex Dei precepto Ne fabricauit. Similiter autem tabernaculum quod Moyses construxit. Similiter et templum quod edificauit Salomon. Per mulierem quoque figuratur Ecclesia, quod Cantica canticorum manifeste demonstrant. Ciuitas quoque S. Ierusalem et basilice que nunc ab episcopis ubique dedicantur Ecclesiam Dei aperte significant. De his igitur secundum  ordinem quo posita sunt non omnia quidem, sed que tempori materie quid conueniant, Domino adiuuante, in sequentibus exponemus.



CAPUT PRIMUM. De paradiso.

Scripsit Moyses in libro Geneseos  quod »plantauerat Dominus Deus paradisum uoluptatis a principio, in quem posuit hominem quem formauerat, ut operaretur et custodiret illum. .« Ibi omne lignum pulchrum uisu et ad uescendum suaue; ibi lignum uite, lignumque scientie boni et mali narrat esse plantatum. Inde quatuor flumina ex uno fonte procedere dicit, quibus tota illa terra irrigatur. Dicendum est igitur quid paradisus,  quid Adam custos paradisi, quid illa tantarum tamque nobilium arborum genera, et quid flumina illa significent. Paradisus namque hortus deliciarum interpretatur, de quo uidelicet horto in Canticis canticorum Dominus ad Ecclesiam loquitur, dicens: »Emissiones tue paradisus malorum punicorum cum pomorum fructibus ;« quod tale est ac si diceret: Magna sunt munera tua, grata sunt xenia tua. Alii partem mittunt, et quod uile est aliis tribuunt; tu uero totum hortum das, et omnia meliora filiis tuis  larga manu mandas et tribuis. De hoc horto  in eodem loco idem ipse ait: »Hortus conclusus soror mea sponsa; hortus conclusus; et fons signatus .« Recondantur  igitur latrones; recedat et diabolus princeps  latronum, qui semper circuit querens quem deuoret. Conclusus est hortus, signatus fons, nec poma, nec aquam subripere potest. Hoc enim ipse Dominus testatur, dicens: »Oues mee uocem meam audiunt, et ego Dominus uitam eternam do eis. Neque rapiet eas quisquam de manu mea .« De his autem qui decipiuntur et a diabolo rapiuntur Ioannes apostolus ait: »De nobis prodierunt, sed non erant ex nobis; si enim ex nobis fuissent, mansissent utique nobiscum .« Item in eodem: »Descendi in hortum meum, ut uiderem poma conuallium, ut uiderem si floruissent uinee et germinassent mala punica .« In Euangelio quoque de Domino dicitur: »Quia egressus est trans torrentem Cedron, ubi erat hortus, in  quem introiuit ipse et discipuli eius .« His igitur et similibus manifestum est quod per hortum, id est per paradisum Ecclesia significatur. Sed quid per Adam nisi Ecclesie custodes, episcopos scilicet et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est ut operaretur et custodiret illum. Non sint otiosi, quia operarii sunt: 473 uigilent, quia custodes sunt. Hoc et Apostolus faciebat, qui  et predicationi instabat, et manibus propriis operabatur unde uiuebat. Quare Psalmista ait: »Labores manuum tuarum manducabis, beatus es, et bene tibi erit .« Sed notandum ualde quod dictum est a Domino de  Adam, postquam peccauerat  . »Ne forte sumat de ligno uite, et uiuat in eternum, etc. .« Post peccatum ei interdicitur lignum uite quod prius quidem interdictum non fuerat. Lignum uite Christus est, de quo Psalmista: »Et erit, inquit, tanquam lignum quod plantatum est secus decursus aquarum, quod fructum suum dabit in tempore suo .« Et alibi: »Lignum uite est his qui apprehenderint eam, et qui tenuerit eam beatus .« Et Dominus in Euangelio:  »Si in uiridi ligno hec faciunt, in arido quid fiet?«  uideant igitur, quibus propter peccata sua Christi corpus, et sanguis interdicitur, ne forte ad lignum uite accedere presumant. Audiant Apostolum dicentem: »Qui enim manducat et bibit indigne, iudicium sibi manducat et bibit, non diiudicans corpus Domini .« Lignum ergo uite caro Christi est, de qua ipse Dominus ait: »Qui manducat meam carnem, et bibit meum sanguinem, habet uitam eternam .« Lignum uero scientie boni et mali peccatum inobedientie intelligitur. Quoties enim peccamus, toties de ligno hoc manducamus, quoniam Deo inobedientes sumus, qui peccare interdixit. Magnum est peccatum inobedientie, quo totus periit mundus;  magna est uirtus obedientie, qua totus saluatus est mundus. Primus homo inobediens factus seipsum perdidit et nos: secundus homo factus est obediens usque ad mortem, ut saluaret nos. uocatur hec autem arbor lignum scientie boni et mali, quia tunc primi homines bona sua et mala sua, id est beatitudinem et miseriam suam intellexerunt, postquam de hoc ligno comederunt. Sicut enim per egritudinem sanitas, per amarum dulce, per tenebras lux intelligitur; ita et per miseriam beatitudo cognoscitur. Neque perfecte cognoscit quantum bonum sit sanitas, qui nunquam infirmus fuit. Sed quid de ceteris arboribus dicemus, quibus ille locus deliciarum consitus est? Legitur in scripturis antiquorum  esse arbores in partibus quibusdam, quarum odoris suauitate homines satiati cibum alium non requirunt. Quante igitur iucunditatis, quante suauitatis, quam odoriferas, quamque fructiferas paradisi arbores esse putamus, si etiam ille que extra sunt tales sunt. Per has autem arbores, Ecclesie filios intelligimus. Bona arbor beatus Paulus, qui plus omnibus laborauit. Bona et ille qui dixit: »Ego autem sicut oliua fructifera in domo Dei .« Sic autem et illi de quibus dicitur: »Filii tui sicut nouelle oliuarum in circuitu mense tue .« Tales et illi quibus Dominus ait: »Non uos me elegistis, sed ego elegi uos, et posui uos ut eatis, et fructum afferatis et fructus uester maneat .« Ecce tales sunt Ecclesie arbores: neque illis inferiores; imo tanto meliores,  quanto melior est res quam figura. Maior odoris suauitas, maior fructus abundantia, et maioris iucunditatis dulcedo in his reperitur. uideant Christiani, qui per arbores paradisi significantur, ne sint infructuosi; quia nulla arbor legitur fuisse infructuosa. Quid autem quatuor flumina de fonte manantia, nisi quatuor Euangelistas de uno Christi pectore fidei doctrinam  suscipientes,  intelligimus? His autem fluminibus totus mundus irrigatur; horum doctrine abundantia tota Ecclesia fecundatur et sanatur. Unde Psalmista ait: »Fluminis impetus letificat ciuitatem Dei .« Et alibi: »Eleuauerunt flumina, Domine, eleuauerunt flumina uocem suam .« Fertur autem quod illa flumina superius nominata tantam saporis dulcedinem habeant, ut omnium potionum superent suauitatem; et hanc quidem suauitatem non prius amittant, quam in ea irruentibus fluuiis uitientur. Quoniam bene nostris fluminibus, sanctis scilicet Euangeliis, hoc quoque conuenire uidetur: quorum quidem dulcedo hereticorum aquis sepissime uiolatur, et nisi ab eis uiolata fuerint, nichil est quod comparari  ualeat. Miser homo qui tantam beatitudinem, propter suam inobedientiam amisit, miser qui tantas delicias perdidit, et de paradiso eiectus, post infinitas miserias, in mortem ruit. Sic enim scriptum est quia eiecit Dominus Adam de paradiso, »Et collocauit ante paradisum uoluptatis cherubim, et flammeum gladium atque uersatilem ad custodiendam uiam ligni uite .« Hoc enim et in Ecclesia Dei uidemus, et peccatores obedire nolentes uerbi Dei gladio ab ea quotidie conspicimus pelli. Si enim Deus primo homini non pepercit, quomodo aliis eum imitantibus parcet? Seruemus igitur obedientiam, imitemur obedientie magistrum, »Qui cum in forma 474 Dei esset, semetipsum humiliauit factus obediens usque ad mortem .« Cui cum Patre, et Spiritu sancto est honor, et gloria in secula seculorum. Amen.



CAPUT II. De arca Ne.

Merito ad ecclesiarum dedicationem tanta populorum undique turba concurrit. Si quidem S. Ecclesia per eam arcam significatur, in quam tam innumerabilis omnium animalium multitudo conuenit. Sic scriptum habes in libro Geneseos  quod preceperat Dominus Ne, ut faceret sibi arcam de lignis leuigatis, et mansiunculas in ea faceret, et bitumine intrinsecus et extrinsecus eam liniret. Precepit etiam ut ostium et fenestram faceret in  ea, et in cubito consummaret summitatem eius. »Ingressus est autem Ne in eam, et filii eius, et uxor eius, et uxores filiorum eius cum eo. De omnibus quoque animalibus mundis et immundis in eam ingressa sunt .« uideamus igitur, quid arca ista significet, quid ligna leuigata, quid mansiones et bitumen, quid ostium et fenestra, quid animalia munda et immunda significent. De hac enim arca scriptum est: »Surge Deus in requiem tuam, tu et arca sanctificationis tue .« Hec igitur arca S. Ecclesia est, extra quam nemo saluatur,  in qua qui in die ultionis inuentus fuerit, non peribit. Multi in ea esse uidentur qui tunc extra eam inuenientur: sicut illi quibus Dominus ait  : »Nescio uos .« Illi igitur erunt in ea de quibus Saluator ait: »Pater uolo, ut ubi ego sum, et ipsi sint mecum .« Unde et alibi dicit: »Si quis in me non manserit, mittetur foras sicut palmes, et arescet, et colligent eum, et in ignem mittent, et ardet .« Sicut enim prima per aquam, ita et secunda uindicta per ignem fiet. Sic igitur arca ista est Ecclesia. Quid ligna leuigata, nisi homines intelliguntur? Homines utique Christiani, homines fidei ferramento dolati, et Spiritus sancti gladio leuigati, et caritatis bitumine inuncti et iuncti. Talia ligna erant illa de quibus  dicitur: »Multitudinis credentium erat cor unum et anima una, et nemo dicebat aliquid esse suum, sed erant illis omnia communia .«  Gaudeant monachi de tanto priuilegio, quibus spiritus unus est, et proprium nichil est. Bituminis enim talis fertur esse natura, ut ligna, que ex eo illita fuerint, indissolubiliter iungat et incorrupta conseruet. Merito itaque per bitumen caritas designatur, que omnibus uirtutibus maior est, et sine qua nulla uirtus aliquid est. Hec etiam inimicos coniungit, et eos quos coniungit eternos et incorruptibiles facit. Hec igitur et intus per dilectionem, et extra per operationem nos ungat et iungat. Hec in corde compatiatur, et in manibus operetur. Hoc est enim: »Intrinsecus, et extrinsecus  linies eam .« Multe autem mansiones in una arca, multe gentes sunt in una Ecclesia. Diuerse sunt mansiones, et diuersi sunt ordines et mores: nam et ipse Dominus in Euangelio dicit: »In domo Patris mei mansiones multe sunt .«---»Stella enim a stella differt in claritate .« Manent in mansionibus animalia munda et immunda: quiescunt, et pacem habent; nullum alii nocet, nullum alii iniuriam facit; et quod ualde dolendum est, homines sepe bestiis crudeliores sunt.  Sufficiunt istis possessiones sue. Si ergo intra arcam nulla discordia uel persecutio fuit, procul dubio de Ecclesia non sunt  quicunque fratres odiunt et caritatis uinculum soluunt. Sed quid per ostium, et  fenestram intelligimus? Dicat ipse Dominus: »Ego, inquit, sum ostium, per me si quis introierit, saluabitur .« Non ergo saluantur, qui per ostium non intrant. Nullum animal ingreditur in arcam, nisi per ostium. Sed Simoniaci et heretici aliunde in Ecclesiam intrare nituntur. Hoc autem faciunt, quia fures sunt et latrones. Fenestre uero sunt illi, qui Ecclesie lumen subministrant, unde et Dominus discipulis ait: »uos estis lux mundi .« Magna fenestra beatus Paulus, qui ideo a Domino obcecatus est, ut multos illuminaret. Nec  uacat a mysterio id quod ait: »Et in cubito consummabis summitatem eius .« Unus quidem cubitus unus est Deus, in quo tota nostra consummatio et perfectio est. »Excelsus super omnes gentes Dominus, et super celos gloria eius .« Ipse est caput nostrum, nos illius membra sumus  . Ideo enim arca inferius quidem ampla, superius uero arcta, et in cubito consummata est. Quia et S. Ecclesia in subiectis quidem lata et magna est, et in uno patre et magistro consummata est. Unde et Dominus ait: »Unus est enim 475 pater uester, qui in celis est .« Denique multo plures sunt mali quam boni, plures qui terrena quam celestia petunt. Angusta uia est que ducit ad uitam, ampla est que ducit ad perditionem.  Si quis etiam Ecclesie ordines considerare uelit quomodo super laicos clerici, super clericos presbyteri, super presbyteros episcopi, super episcopos archiepiscopi, super illos patriarche per ordinem sedeant, et tunc tandem Romanum pontificem super omnes sedere conspiciat, etiam isto modo intelligere poterit quomodo arca Dei in inferioribus ampla, paulatim se angustando in uno cubito consummetur. Iam uero animalia munda et immunda, iustos pariter et peccatores significare uidentur. Nam et boni et mali, iusti et peccatores, granum et palea, zizania et frumenta simul in Ecclesia Dei conuersantur, de uno pane uiuunt, de uno calice bibunt, ut et se fratres esse ostendant, una et consona uoce omnes dicunt, »Pater noster qui es in celis   .« Illud quoque non uacat a mysterio quod homines et uolucres superiorem locum in arca possederant; iumenta uero, pecora et similia inferius habitabant. Qui enim homines uolucrum naturam imitantur, tales in S. Ecclesia superiores constitui debent. Det igitur operam sapientie et religioni, altius uolet mente, et spiritu ad celestia erigatur, qui super alios esse desiderat. At uero illi merito inferiores sunt omnisque honoris et dignitatis, qui carnis concupiscentiis solisque uoluptatibus dediti iumentorum naturam sequuntur: que quidem ipsa eorum natura prona finxit uentrique obedientia. Restat nunc de coruo dicere, qui de arca egressus ad eam ulterius redire neglexit; in hoc nimirum illi figurantur, qui pro suis offensis ab Ecclesia separati  ad eam ulterius redire despiciunt. Talis fuit Arius et Sabellius, tales et Donatiste, qui pro suis iniquitatibus ab Ecclesia diuisi  ad eam redire et ei reconciliari noluerunt. Unde non immerito omne coruinum genus immundum esse dicitur  : Qui uero per columbam, que cum ramo oliue  uirentis ad arcam rediit, nisi illi significantur, qui mites sunt, et sapientes et humiles? Hi enim quia pacem et concordiam diligunt, si Ecclesiam Dei et fratrum congregationem quolibet modo contra se  commotam intelligunt, mox humiliati et per omnia satisfacere parati ad eam redeunt, pacem offerunt et misericordiam suppliciter deposcunt. Qui ergo perire timet et saluari desiderat, ab unitate Ecclesie non recedat. Audiat Dominum dicentem: »Manete in ciuitate, donec induamini uirtute ex alto .« Qui cum Patre et Spiritu sancto uiuit et regnat in secula seculorum. Amen.



CAPUT III. De tabernaculo federis.

»Quam dilecta tabernacula tua, Domine uirtutum, concupiscit et deficit  anima mea in atria Domini!«  Cum pluraliter tabernacula  posuisset, mox non de multis tabernaculis, sed de una domo subdidit, dicens: »Beati qui habitant in domo tua, Domine, in seculum seculi laudabunt te .« Unde et alibi ait: »Unam petii a Domino, hanc requiram, ut inhabitem in domo Domini omnibus diebus uite mee .« De tribus tabernaculis scribit Apostolus, quorum primum in umbra est et figura, secundum in figura et ueritate, tertium autem in sola ueritate consistit. Ait enim: »Tabernaculum factum est primum in quo erant candelabra, et mensa, et propositio panum, quod dicitur sancta. Post uelamentum autem secundum tabernaculum, quod dicitur Sancta sanctorum, aureum habens thuribulum et arcam testamenti circumtectam ex omni parte auro. In qua urna aurea habens  manna, et uirgam Aaron que fronduerat et tabule Testamenti .« De tertio uero sic ait: »Christus assistens Pontifex futurorum bonorum per amplius et perfectius tabernaculum, non manufactum, id est non huius creationis, neque per sanguinem hircorum, aut uitulorum, sed per proprium sanguinem introiuit semel in sancta eterna redemptione inuenta .« Primum igitur tabernaculum Synagoga, secundum Ecclesia, tertium uero celum ipsum intelligitur. »Habemus pontificem qui penetrauit celum, ut Apostolus ait, Iesum Christum Dominum nostrum, et ibi quidem nunc apparet uultui Dei pro nobis .« Habet itaque primum tabernaculum, id est Synagoga, candelabra sua, per que nimirum patriarchas et  prophetas intelligimus, quorum doctrina et scientia populus ille illuminabatur, quando cetere nationes in tenebris sedebant et in caligine umbre mortis. Et Moyses quidem non candelabra, sed candelabrum posuit, Christum 476 uidelicet uerum lumen significans; de quo quasi de uno hastili cuncta alia candelabra prodeunt. Hoc igitur candelabrum et unum et multa est, et unum quidem in hastili, multa uero in calamis de uno hastili procedentibus. Sed quid per mensam nisi legis et prophetarum libri  designantur? Panum uero propositio ipsa eorum intelligentia est. De hac autem mensa scriptum est: »Fiat mensa eorum coram ipsis in laqueum, et in retributiones et in scandalum .« »Littera enim occidit, spiritus autem uiuificat .« Quod autem candelabrum ante mensam stabat, ut mensam illuminaret, et panes superpositos suo lumine illustraret, quid aliud significare putamus nisi id quod beatus Ioannes in Apocalypsi sua scribit, dicens: »uidi librum signatum sigillis septem, et nemo dignus inuentus est, neque in celo, neque in terra, neque sub terram, qui aperiret librum et solueret septem signacula eius; et ego flebam multum, et dictum est mihi: Ne fleueris: ecce uicit leo de tribu Iuda, radix Dauid aperire  librum et soluere septem signacula eius .« Si enim per librum mensa significatur, quid est aliud soluere librum, quam mensam illuminare. Idem igitur ipse et leo et candelabrum est: siquidem libri solutio nichil aliud est, quam mense illuminatio. uelum autem inter utrumque tabernaculum positum erat, ne forte illi qui in priori tabernaculo erant ea que in secundo agebantur uidere potuissent  . Usque hodie namque dum legitur Moyses, »uelamen, ut ait Apostolus, positum est  ante faciem Iudeorum .« Hoc autem uelamen tunc sublatum est, quando uelum templi scissum est. Et extunc quidem omnibus in Christo credentibus reuelata sunt Sancta sanctorum; ceteri uero in sua cecitate permanserunt,  »ut uidentes non uideant, et audientes non intelligant .« Nunc autem de secundo tabernaculo uideamus. »Post uelamenta, inquit, secundum tabernaculum est quod dicitur Sancta sanctorum.« Quantum priore tabernaculo secundum tabernaculum perfectius  sit, ipsum eius nomen aperte demonstrat. Sed quid per thuribulum aureum, nisi apostolos et doctores intelligamus, qui sui odoris suauitate et celum repleuerunt, et terram. Tale thuribulum beatus Paulus portat, qui de se et de aliis loquitur, dicens: »Christi bonus odor sumus Deo in omni loco, in his, qui salui fiunt, et in his, qui pereunt. Aliis enim sumus odor uite ad uitam, aliis odor mortis ad mortem «  Ipse quoque Dominus thuribulum portat, cuius odorem Ecclesia sentiens ait: »Trahe me post te, et curremus in odorem unguentorum tuorum .« Unde et scriptum quod accepit angelus thuribulum, et impleuit illud de igne altaris. »Et ascendit fumus aromatum in conspectu Domini de manu angeli .« Angeli doctores sunt, quorum pectora thuribula sunt, eorum uero sermones et orationes quasi fumus aromatum Domino placent. Quoniam uero  arca Testamenti auro  purissimo intus et extra undique circumtecta erat, quid aliud significat, nisi quod sancta Ecclesia sermone et opere, sapientia et religione tota refulget? Non sunt igitur eius membra, qui uitiorum contagione se sponte commaculant. De ipsa enim scriptum est: »Una est columba mea, perfecta mea, immaculata mea .« Urna uero aurea habens manna, Christi humanitas plena diuinitate: ut per aurum, quod de terra est, humanitatem, per manna uero, quod de celo descendit, eius diuinitatem intelligamus. Sed quid per uirgam Aaron que fronduerat, nisi beatam uirginem Mariam intelligamus, que et sicca peperit florem, et  incorrupta peperit Saluatorem? In tabulis uero Testamenti omnis scientie plenitudo intelligatur, quia  decem uerba in illis erant, per que omnia utriusque Testamenti mandata figurantur. Quia enim omnes numeri in decem continentur, non immerito per decem omnia aliquando intelliguntur. Talia instrumenta erant in arca, tales reliquie sunt in Ecclesia. Ibi thuribulum, hic apostoli: ibi urna aurea, hic Christus Deus, et homo: ibi tabule Testamenti, hic omnis scientie plenitudo, ibi uirga Aaron, hic autem uirga de radice Iesse. Restat nunc ut ad tertium tabernaculum transeamus, per quod celum significari diximus. Nihil enim prodest in istis mansisse, nisi ad illud aliquando transeamus. Ideo enim in his laboramus, ut ad illud quandoque perueniamus. Ibi figura nulla est: quidquid ibi fit, ueritas  est. Non solum enim in Synagoga, uerum etiam in Ecclesia multa in figura, et significatione fieri uidemus. Quoniam enim parietes asperguntur aqua, et non simplici, sed salsa aqua, quod pauimenta scribuntur, quod lapides, et altaria oleo unguntur quod per loca duodecim totidem cerei accenduntur, figura et significatio est; sed hec alio tempore exponenda seruamus  . Nunc itaque in illam domum intrare festinemus, ubi non per speculum, 477 et in enigmate, sed facie ad faciem omnia uideamus. Dicamus iterum cum Psalmista, et iterum eadem repetamus: »Beati qui habitant in domo tua, Domine, in secula seculorum laudabunt te .« Et: »Unam petii, hanc requiram, ut inhabitem in domo Domini omnibus diebus uite mee .« Non est talis ista petitio, quam obliuioni tradere debeamus. In illa autem domo quanta bona sint parata sanctis, breuiter Apostolus enumerans ait: »Quod oculus non uidit, nec auris audiuit, nec in cor hominis ascendit, que preparauit Deus diligentibus se .« Que ipse nobis prestare dignetur, qui cum Patre et Spiritu sancto uiuit et regnat in secula seculorum. Amen.



CAPUT Iu. De templo Salomonis.


uoluit Dauid edificare templum Domino, et dictum est ei: Non tu edificabis mihi domum, quia multum sanguinem effudisti, sed filius tuus, qui egredietur de lumbis tuis, ipse edificabit mihi domum, et ego ero illi in patrem, et ipse erit mihi in filium . Aedificauit igitur Salomon templum Domino de lapidibus magnis, et quadratis. Sexaginta cubitorum fuit longitudo eius, et uiginti cubitorum latitudo, et centum uiginti cubitos in altitudine habuit . Domus autem dum edificaretur, nec malleus, nec securis, nec uox ferramenti in ea audita est. Fecit autem columnas duas ante fores templi, quarum uocauit  alteram Iachin, id est firmitas, alteram uero Booz, id est in quo robur. Templi autem parietes  cedrinis tabulis uestiuntur, quas de auro purissimo, factis laminis, cooperuit. Sculpsit autem cherubim, et palmas, aliasque celaturas ualde prominentes. Duos quoque cherubim fecit Salomon de lignis oliuarum, quos sicut alia omnia auro purissimo uestiuit. Habebant autem duos cubitos in altitudine, qui rectis pedibus ante oraculum stantes et in templum respicientes duabus alis se uicissim tangebant, et duabus usque ad parietes extendebantur. Unde manifestum est quod totam templi latitudinem ale cherubim expanse occupabant. Fecit autem et mare eneum ante templum, quod boues duodecim portare uidebantur; quorum quidem tres ad orientem, tres  ad aquilonem, tres ad meridiem, tres ad occasum respiciebant. Non est autem huius temporis exponere omnia, que in illo templo nobilissimo facta sunt. Septem autem annis templum Domini edificatum est. Hoc templum Ecclesia est, hoc templum nos sumus, de nobis Apostolus dicit: »Templum Dei sanctum, quod estis uos .«---»Dominus in templo sancto suo, Dominus in celo sedes eius .« Sed quid sibi uolunt ille due columne que, ante fores templi posite, cum nichil sustineant, otiose stare uidentur? Otiosum tamen non est quod alia firmitas, et alia robur uocatur. De his primum dicendum est, quia templum ingredientibus he prime occurrunt. Et ego quidem per alteram patriarchas, et  prophetas, ceterosque ueteris Testamenti duces et principes intelligo. Tales columne fuerunt Abraham, Isaac et Iacob. Tales Moyses, Iosue, Dauid et Daniel. Tales et multi alii, qui per fidem uicerunt regna, et quia firmi et robusti erant, nullo impetu tempestatis, nullo uentorum incursu, a iustitia et ueritate diuelli potuerunt. In altera uero apostolos et martyres, confessores et episcopos uideo, qui quam fortes et robusti fuerint, eorum acta manifeste ostendunt. Respice ad Petrum, Iacobum et Ioannem, qui columne Ecclesie dicebantur . Respice ad Stephanum, et Laurentium; confessorem quoque contuere Martinum episcopum et patrem nostrum Benedictum  , et mox quid ille significent intelligere poteris. Neque enim decet ut templum quis ingrediatur, nisi prius istas cognouerit. Ideo enim scriptum est: »Cogitaui dies antiquos, et annos eternos in mente habui .« Horum igitur uitam et doctrinam, horum fidem et conuersationem, horum constantiam et mores semper in mente habere debemus. Sic credamus, sic uiuamus, sic Domino seruiamus, sic ambulemus, sic in bono perseueremus, et sufficit nobis. De reticulis uero et malis granatis que super capitella columnarum erant, hoc breuiter modo dixisse sufficiat, quod patres nostri et retia semper habuerunt  quibus non pisces et aues caperent, sed audientes, et obedientes ad Dominum traherent. Habuerunt autem et mala granata quibus animas satiarent et a libidinis estu sanarent. Quia ergo columnas uidimus, et quid significent, audiuimus, nunc templum ingrediamur, et quid illa tanta auri compositio ibi faciat, inquiramus. Nihil ibi uidetur, nisi aurum. Aurum in trabibus, aurum in parietibus; ipsa quoque pauimenta auro purissimo refulgent. 478 Non est hoc sine causa, mysterium est, significatio est, non ad uisum inanem pascendum, sed ad intellectum spiritualiter reficiendum: hoc totum ad Ecclesiam spectat, que tota aurea est, et omni uitiorum corruptione libera, super niuem dealbata est. Aurum  hoc uirtutes sunt, quibus omnia membra Ecclesie deaurata sunt. Teneamus fidem, spem et caritatem, aurei sumus; sine his, nec ipsi angeli pulchri sunt; quod in illis facile probatur, qui perdita humilitate ceciderunt, et omni alia creatura turpiores facti sunt. Alii humilitate, alii patientia, alii obedientia deaurantur et decorantur. Quamcunque uirtutem habeas, ornamentum tibi est, et sine uirtutibus nulla pulchritudo in anima est. uidimus aurum, et uidisse placet; restat ut nunc celaturas  uideamus. Erant, inquit, in parietibus cherubim et palme et alie celature ualde prominentes. Cherubim ad scientiam, palme ad uictoriam nos prouocant: in illis uolare, in istis pugnare docemur. Nihil in templo otiosum est; quecunque  scripta, uel sculpta sunt, ad nostram doctrinam scripta sunt. Ipsi parietes nos docent, et quodammodo loquuntur nobis. Sed quia de cherubim loqui cepimus, ad illos respiciamus qui ante oraculum stantes ad nos respiciunt, manus habent, pedes habent, faciem hominis habent: totum hoc nobis usitatum et familiare est. Ale me terrent, quia in hominis imagine alas non uideo. Poterat hec imago hominis uideri, si sole ale defuissent. Quia igitur tale animal in rerum natura non est, figura tantum et significatio est. Non itaque  quasi dii colantur: sed ad quod facta sunt, hoc operentur.  Deo isti cherubim duo sunt Testamenta, et quod significant duo libri, hoc duo significant cherubim. Cherubim namque scientie plenitudo interpretatur. Hanc autem scientie plenitudinem facilius quidem in libris, quam in illis simulacris comprehendimus. Totum autem quod in diuinis Scripturis continetur multis simulacris significatur. Tu quoque si uis cherubim fieri, potes. Melius enim ex hominibus, quam linguis fiunt  cherubim; et multi quidem ex hominibus iam cherubim facti sunt. uis uidere cherubim? Respice Paulum, omnis scientie plenum, doctorem gentium, et magistrum Ecclesiarum, cui cum sapientium et insipientium debitor sit, paruulis lac subministrat. Loquitur uero sapientiam inter perfectos. Si uis eum uidere uolantem,  audi ipsum dicentem: »Scio hominem in Christo ante annos quatuordecim, siue in corpore, siue extra corpus, nescio; Deus scit raptum huiusmodi usque ad tertium celum .« Qui sic uolat, alas habet, et qui ita loquitur non solum sapiens est, uerum etiam scientie plenitudo dici potest. Sed quare de lignis oliuarum cherubim isti facti sunt, nisi ut nos ad misericordiam prouocent? Magna est uirtus misericordie, sine qua nec ipsi cherubim esse possunt. Quod enim Grece , unde oleum, hoc nos misericordiam dicimus. Nihil est enim in cherubim quod magis attendere debeamus, quam ipsam materiam, de qua facta sunt, id est oliua siue misericordia. Unde et ipse Dominus  ait: »Estote misericordes, sicut Pater uester misericors est .« Multa sunt, que de misericordia dici possunt. Siquidem »misericordia Domini plena est terra .« Bene autem sub alis cherubim arca Testamenti stare dicitur, quia nichil est, quod sic Ecclesiam Dei defendat et muniat, sicut sermo diuinus et scientia Scripturarum. De arca Testamenti in superiori sermone satis dictum est. Merito autem in domo Domini, quando edificata est, malleus, aut securis, aut uox ferramenti audita non est; quia Ecclesia Dei, que per eam significabatur, non ferro, sed lingua edificanda erat; non uox inarticulata, sed sancti Spiritus uirtus eam construxit. Malum ferramentum Arius, malus malleus Sabellius, mala securis Nestorius,  qui non edificare, sed destruere conati sunt. Nunquam talium ferramentorum uox in Ecclesia audiatur; uox potius turturis audiatur in terra nostra. Cantet nobis Mattheus, Marcus, Lucas et Ioannes. Nam et Pauli uocem semper me audire delectat. Augustinus quoque, et Ambrosius multique alii Ecclesie filii satis modulate suauiterque cantent. Restat nunc mare eneum, de quo multa dicenda sunt; sed quia iam nunc sermo claudendus est, hoc breuiter dixerim. Mare eneum baptisma est, duodecim boues duodecim apostoli sunt, super quos tunc mare eneum Deus posuit, quando eis  precipiens dixit: »Euntes docete omnes gentes, baptizantes eos in nomine Patris, et Filii, et Spiritus sancti .« Quod autem alii respiciunt ad orientem, alii ad aquilonem, alii ad meridiem, alii ad occasum; hoc est quod sequitur: quia »profecti predicauerunt ubique, Domino cooperante et sermonem confirmante sequentibus signis .« Quoniam uero templum Domini septem annis edificatum est, et septem diebus dedicatum est, quid aliud significare putamus, nisi quod S. Ecclesia quo tempore in hac uita est, que septem diebus agitur, semper et edificatur 479 et dedicatur; siquidem alii quotidie ad fidem conuertuntur, alii baptizantur, alii per penitentiam et sanctam conuersationem Domino consecrantur  et a peccatorum contagione mundantur. Hoc igitur septenario finito, dies sequitur octauus; dies uidelicet resurrectionis, quando omnibus perfectis et consummatis, ad uitam transferemur eternam, quam ipse nobis prestare dignetur, qui uiuit et regnat in secula seculorum. Amen.



CAPUT u. De muliere per quam figuratur Ecclesia.

Narrat beatus Ioannes euangelista  se uidisse sanctam Ecclesiam in specie mulieris, que erat amicta sole, et luna sub pedibus eius, et in capite eius corona stellarum duodecim, et pariens cruciabatur ut pareret. Magna laus Ecclesie Dei, que sole amicta perhibetur. Sole quidem amicta est,  quia  omni claritate et pulchritudine decorata est. Sunt autem et illi amicti sole, quibus Apostolus loquitur, dicens: »Induite uos Dominum Iesum Christum .« Ipse enim est sol iustitie, de quo et alibi ait: »Quicunque baptizati estis in Christo Iesu, Christum induistis .« Habet autem Ecclesia lunam sub pedibus, quia mundum despicit, et pro nichilo ducit. Merito mundus luna uocatur, quia ad lune similitudinem semper in motu est, semper mutatur, et uariatur. Quid enim in mundo est, quod mutabile non sit? Et celum mutatur et terra; mare quoque semper mutabile est, et er nunc serenus, nunc nebulosus est. Sed quid de hominibus dicam? Sentiunt ipsi mutationes suas, nunc leti, nunc irati, nunc tristes, nunc sani, nunc egri, et multa alia  que numerari non possunt. Hec omnia despicit mulier ista, quia ad ea tendit que immutabilia sunt, ubi letitia eterna, sanitas eterna, uita eterna, et quia ibi omnia eterna sunt, nichil ibi mutabile est. Habet autem in capite coronam stellarum duodecim, per quas duodecim apostolos intelligimus; ipsi eam coronauerunt; ipsi eam et reginam et dominam constituerunt; ipsi in eterni regis thalamum eam introduxerunt. Et pariens cruciabatur ut pareret; hoc est quod in Euangelio Dominus ait: »Mulier cum parit tristitiam habet, quia uenit hora eius. Cum autem pepererit puerum, iam non meminit pressure  propter gaudium, quia natus est homo in mundum .« Tantum est desiderium pariendi, tantus est amor filios generandi; paruipendit tormenta, non timet cruciatus, mori desiderat, ut adoptionis filios Domino pariat. Sic Rachel moriendo peperit; ut Synagoga Beniamin, et nos Paulum apostolum habeamus. De hac muliere Salomon quoque ait: »Mulierem fortem quis inueniet? procul et de ultimis finibus pretium eius .« Talem mulierem suis temporibus inuenire non potuit, procul, et post multa tempora, gentium Ecclesiam nasci. et uenire cognouit. Cuius honor et gloria omnisque beatitudo, quia in fine mundi reuelabitur; de ultimis finibus pretium eius esse dixit: »Manum suam misit ad fortia, et digiti eius apprehenderunt  fusum .« In hoc Ecclesie sapientia manifestatur: tam bene cuncta disponit: manum suam, id est eos, qui fortiores sunt et sapientiores ad maiora negotia mittit, talesque rectores, et episcopos constituit. Digiti uero fusum apprehendunt, quia illis minora negotia committit, qui imperfectiores sunt, minusque periti: »Os suum aperuit sapientie, et lex clementie sub lingua eius .« Non uana et inutilia loquitur, sermo est sale conditus et sanat et reficit auditores. Lex autem clementie illa est qua etiam inimicos diligere et cunctis ex corde dimittere iubemur. Nobilis in portis uir eius, quandiu sederit cum senatoribus terre. Hec una laus Ecclesie, pre ceteris laudibus maior est, quod uir eius  tam nobilis sit. Hec tamen nobilitas nondum apparuit, humilis uenit et in forma serui. Non uenit ministrari, sed ministrare, et ponere animam suam redemptionem pro multis; quasi reus iudicatus est et inter iniquos deputatus est. Tunc ergo nobilis erit, tunc eius nobilitas apparebit, cum sederit cum senatoribus terre, cum Deus manifeste ueniet, Deus noster, et non silebit. Ipse enim ait: »uiuo ego dicit Dominus, quia curuabitur omne genu, et confitebitur omnis lingua .« Senatores terre apostoli sunt, quibus a Domino dictum est: »uos qui secuti estis me, sedebitis super sedes duodecim, iudicantes duodecim tribus Isrel .« Tunc porte aperientur: bonis quidem porte uite: malis uero porte mortis. Hec autem  illa mulier,  illa Christi nobilissima sponsa, cui in Canticis canticorum Dominus ait: »ueni de Libano; ueni coronaberis de capite Amana, de uertice Sanir et Hermon, de cubilibus leonum, de montibus pardorum .« Ecce audiuimus, unde Ecclesia uenerit, ubi nata, et inter quos conuersata fuerit. Isti 480 montes, hec loca arida et deserta, fere et barbare gentes intelliguntur, ex quibus in unam Christi fidem sancta Ecclesia collecta est. Leones et pardi maligni spiritus sunt, qui in eis habitabant, et domos et cubile in eis habebant. Non est ergo curandum quid fuerit, uel unde uenerit,  sed qualis nunc sit et quo uenerit. Ordo tamen uerborum talis est: ueni de Libano soror mea sponsa: ueni de Libano, ueni; ueni de capite Amana, de uertice Sanir et Hermon: ueni de cubilibus leonum, de montibus pardorum; deinde uero subdendum, coronaberis. »Nemo coronabitur, ait Apostolus, nisi qui legitime certauerit .« Ipsum igitur uenire, certare est. Neque enim ei facile fuit, patriam parentesque relinquere, pristinos mores, antiquam conuersationem, et eos quos coluerat deos, deserere. Pugnauit igitur, quia uenit; uicit, quia teneri non potuit. Coronabitur igitur, et illa corona coronabitur de qua superius dicitur: »Et in capite eius corona stellarum duodecim .« Possumus tamen per illam que de Libano uenit  eos intelligere, qui ex Iudeis crediderunt. Quod autem Ierusalem Libanus dicitur, audi prophetam dicentem: »Aperi, Libane, portas tuas, et deuoret ignis cedros tuas .« Quia igitur nobiles arbores uiros clarissimos, reges, et sacerdotes et prophetas intelligimus. Hec est autem illa mulier, siue potius illa regina  de qua Psalmista loquitur, dicens: »Astitit regina a dextris tuis in uestitu deaurato, circumdata uarietate. Audi filia, et uide et inclina aurem tuam, obliuiscere populum tuum, et domum patris tui; quoniam concupiuit rex speciem tuam  .« Ipse quoque Dominus et Saluator noster quod de ea dixerit, audiamus. »Regina, inquit, austri uenit a finibus  terre audire sapientiam Salomonis .« uenit autem, ut Regum libri  testantur, cum equitatu et apparatu multo. Obtulit autem munera Salomoni: aurum uerum et aromata qualia prius non allata in Ierusalem, instructa tandem de omnibus que audire desiderabat, magnisque a rege ditata muneribus gaudens et exsultans ad propria remeauit. Non est huius temporis exponere omnia que istis uerbis significari uidentur. Imitemur hanc reginam: mater enim nostra est semperque sapientie operam demus et sapientiam Salomonis semper audire desideremus; illius uidelicet Salomonis qui ait; »Et ecce plus quam Salomon hic .« A finibus terre uenit illa,  finiatur et in nobis terrena omnis concupiscentia. Dicamus autem cum Psalmista: »A finibus terre ad te clamaui .« Aurum autem Deo offerimus, si mente et corpore puri simus. Sed quid aromata, nisi uirtutes intelliguntur? Non est aliud munus quod dignius offeratur Deo, imo nullum nostrum munus sine his suscipit Deus. Nihil Deo offerre possumus, nisi quod ab eo accepimus. »Quid enim habes, inquit Apostolus, quod non accepisti? Si autem accepisti, quid gloriaris, quasi non acceperis?«  Sua reddamus Deo, nostra non suscipit:  nostrum enim non est nisi  peccatum, quod qui non habet, diues est. Diuites igitur essemus, si nichil de nostro haberemus. Sunt autem et alie mulieres, que Ecclesiam sanctam significant, sicut Sara, que prius Sarai uocata est, que princeps mea interpretatur. Sed non erat conueniens, ut princeps mea uocaretur, que omnium princeps,  et. mater erat. Dicatur igitur non princeps mea, sed princeps nostra, quia in filio, quem genuit, benedicuntur omnes gentes. Similis autem et Rebecca, que multa patientia interpretatur, et Lia, que laboriosa dicitur; oculis quidem lippa, sed uentre fecunda. Rachel quoque facie speciosa, et Sephora, que interpretatur pulchra, Ecclesie tenent figuram. Hec pulchra, illa speciosa uocatur. Idem tamen utrumque nomen significat.  Pulchra mater pulchros filios facit. Speciosa mater speciosos filios  parit. Si ergo parentes pulchri sunt, cur filii turpes? Negabunt aliquando isti parentes suos esse filios, qui turpes erant et  eius imaginem et similitudinem non habebant. Ad quam imaginem et similitudinem ipse speciosus forma pre filiis hominum nos reformare, et innouare dignetur, qui cum Patre et Spiritu sancto uiuit et regnat Deus in secula seculorum. Amen.



CAPUT uI. De ciuitate sancta Ierusalem.

Super montem magnum et altum, in spiritu exaltatus beatus Ioannes, sicut ipse testatur ,  uidit ibi ciuitatem sanctam Ierusalem, nouo opere et mirabili artificio edificari. Muri eius lapide pretioso, et ipse platee ciuitatis auro purissimo ut uitro clarissimo construebantur. Habebat autem portas duodecim, 481 singulas ex singulis compositas margaritis, quarum tres ad orientem, tres ad aquilonem, tres ad meridiem et tres ad occasum respiciebant. Hec est illa Ierusalem, que sicut scriptum est, »edificabatur ut ciuitas, cuius participatio eius est in idipsum .« Illorum enim participatio est in idipsum, quibus est cor unum et anima una. Inter quos discordia nulla est, et concordia firmissima est. Exaltemur igitur et nos simul cum beato Ioanne in montem magnum et altum, ut in mentis excessu eleuati, non ad litteram, sed spiritualiter  hec intelligamus. Hec ciuitas sancta Ecclesia est; isti muri et isti lapides pretiosi, homines sunt: homines utique nobiles et clari, uirtutibus et sapientia prediti, quales apostoli fuerunt et martyres, et ceteri qui per fidem et sanctam conuersationem Domino placuerunt. Sic loquitur sermo diuinus et his translationibus utitur, ut uiros clarissimos et laude dignissimos, non homines, sed angelos uocet; nunc stellas celi, nunc solem  et lunam, nunc nubes et tonitrua, nunc montes et colles, et his similia. Sic igitur hoc in loco fieri uidemus; ubi sanctam Ecclesiam non ex hominibus, sed ex auro et lapidibus edificari dicitur. Primi huius edificii lapides apostoli sunt, qui in fundamento positi totam ciuitatem ferre dicuntur. Unde et Apostolus ait: »Super edificati super fundamentum apostolorum et prophetarum, ipso summo angulari lapide Christo Iesu, in quo omnis edificatio constructa crescit in templum sanctum in Domino .« Merito ergo ipso numero notantur et declarantur; sunt enim duodecim, et cum ceteri quoque lapides pretiosi sint, his tamen nulli alii comparantur. Nullus lapis in huius edificii muri est, nisi pretiosus. Alii tamen aliis pretiosiores  sunt. Differt enim stella a stella in claritate, nec omnia membra eadem membra, sufficiat omnibus, quod pretiosi sunt. Sed quid per aurum purissimum et uitrum  clarissimum, quo platee strate sunt, nisi sapientiam intelligimus? Sapientiam uidelicet illam, que clamitat in plateis et inter sanctos dat uocem suam. Beate platee, in quibus fidelium conuentus non fabulis uacat, sed sapientie intendit, et bibunt aquam non de fontibus Aegypti, que uertuntur in sanguinem, sed se fontibus Isrel salientem in uitam eternam. Notandum autem quod iidem ipsi apostoli et fundamenta et porte dicuntur. Fundamenta quidem quia in toto edificio et primi sunt et ceteros ferunt. Porte uero, quia nemo nisi per ipsos, id est per eorum fidem atque doctrinam  Ecclesie societati coniungitur, uel celi palatium ingreditur, ipsis date sunt claues regni celorum, ipsi et porte et ostitiarii sunt. Hec autem omnia in Apocalypsi latius exposuimus  : nec modo tempus est ut per singula disserantur. Et quis unquam, nisi Spiritus sanctus, ista dictasset et Ecclesie laudes tantis preconiis extollere potuisset? Sed uideamus quid etiam Psalmista de hac tam nobili ciuitate loquatur  : »Fundamenta, inquit, eius in montibus sanctis, diligit Dominus portas Sion super omnia tabernacula Iacob .« Iam superius de fundamentis dictum est: »Fundamentum aliud, ait Apostolus, nemo potest ponere, preter id quod positum est, quod est Christus iehsu  .« De quo et Dominus ait: »Tu es Petrus, et super hanc petram edificabo Ecclesiam meam .« Fundamentum igitur fundamentorum Christus est; siquidem et apostoli et prophete fundamenta sunt. Que igitur ciuitas super tales montes fundata est, merito de ea dicitur »Fundamenta eius in montibus sanctis, diligit Dominus portas eius super omnia tabernacula Iacob  .« Si solas portas Sion tantum diligit, dic, queso, quantum diligit totam ciuitatem? Tabernacula  Iacob; isti Iudei intelliguntur, qui a Domino recedentes ubique gentium dispersi sunt. »Gloriosa dicta sunt de te, ciuitas Dei :« sed que gloriosa? an forsitan illa, quod tota ex auro, et margaritis et lapidibus pretiosis edificari dicitur? hec utique gloriosa sunt, alia tamen illa scilicet gloriosiora, que de ea dicta sunt. Sed uis audire que? »Memor ero Rahab et Babylonis scientium me .« Et reuera gloriosa, et plus quam gloriosa sunt hec. Considera modo quid uiri iusti de Dei misericordia sperare et presumere ualeant, si etiam Rahab et Babylonis Dominus memor erit? Altera meretrix fuit: altera Dei populum captiuatum sustinuit. Et illa quidem exploratores, ne occiderentur, abscondit. Hec uero populum preuaricantem,  aliquanto tempore ex Dei precepto in seruitute detinuit. Talium igitur Dominus memor erit, quia memor est omnium scientium eum. Neque enim istarum memor esset, nisi quia eum scire, et quamuis post multa flagitia, in eum tamen credere meruerunt. ualde enim notandum est quod ait, »Scientium me.« Qualiscunque igitur prius fuerit, siue meretrix, siue sanctorum percussor, si tandem conuersus fuerit et Dominum cognouerit, saluus erit; unde et ipse Dominus ait: »Hec est uita eterna, ut 482 cognoscant te uerum Deum, et quem misisti Iesum Christum .« Audiamus nunc et alia gloriosa que dicuntur de ciuitate Dei. »Ecce, inquit alienigene, et Tyrus, et populus Aethiopum, hi qui fuerunt in ea .« Hoc est enim  , quod Apostolus ait: »Non Iudeorum Deus tantum, imo et gentium .« Similiter autem et apostolus Petrus: »In ueritate, inquit, comperi, quia non est personarum acceptor Deus. Sed in omni gente, qui timet Deum et operatur iustitiam acceptus est illi .« Quicunque igitur Deum timet et iustitiam operatur, undecunque ueniat, ab hac piissima ciuitate suscipitur, et non quasi alienigena, sed quasi ciuis et indigena habetur. Ita Cornelius centurio susceptus est, qui primus de gentibus Ecclesie filius factus est. Hoc et illud uas significabat, quod immundis animalibus plenum erat, quando apostolo dictum est: »Macta, et manduca ;« hoc et ille simie significabant,  que simul cum pauonibus Salomoni afferebantur. Quid simia turpius? Quid pauone pulchrius. In tabernaculo Domini et cilicia erant et pili caprarum. Neque hircum in holocaustum Dominus respuit, cui tamen et agni offerebantur. Aurum et lapides et ligna ceteraque quibus templum Domini constructum est, non ibi nata, sed aliunde translata sunt. Sic igitur et Ecclesia ex omnibus gentibus edificata omnes homines recipit, neminem ad se uenientem repellit. »Et Tyrus et populus Aethiopum, ii qui fuerunt in ea.« Gloriosa sunt  hec que et iustis et peccatoribus magnam spem dare possunt, et immensam ferre letitiam. uis in Ecclesia suscipi? Tyrios imitare, quorum opere et auxilio templum edificatum est. Imitare et centurionem, qui Synagogam Iudeis edificauit. Moyses, sicut legitur, Aethiopissam duxit uxorem; pro qua Maria soror eius, quia murmurauit, lepra a Domino percussa, extra castra eiecta est. Huius Aethiopisse filii sunt Aethiopes isti de quibus nunc dicitur: »Et populus Aethiopum hi fuerant in ea.« Hec est illa Aethiopissa, que in Canticis canticorum loquitur, dicens: »Nigra sum, sed formosa, filie Ierusalem .« Hanc autem, quia Synagogam odio habet, ideo lepra percussa est, et usque ad seculi consummationem intra Ecclesie castra  non suscipietur. Hec igitur gloriosa, imo gloriosissima sunt, que dicuntur de ciuitate Dei, in qua serui fiunt liberi, ignobiles gloriosi. Et ibi, et non alibi est illa aqua, que Aethiopum possit mutare colorem. Et hec quidem tantam hominum curam et diligentiam habet, et non immerito omnium mater esse dicatur, unde et subditur: »Mater  Sion dicet homo .« Ac si dicatur: Hec est mater, et uere mater, que pietatis sinum omnibus aperit, nulli materna uiscera claudit, omnes suscipit, omnes ex affectu fouet et nutrit. Sequitur: »Et homo natus est in ea, et ipse fundauit eam Altissimus .« Multa superius gloriosa dicta sunt de ciuitate ista; sed hoc quod modo dicitur omni gloria gloriosus est; nulla gloria huic glorie  comparari potest; ipse Altissimus qui fundauit et fecit eam; ipse homo factus est et natus est in ea. Et unde hoc prophetas? uis audire unde? »Dominus narrauit in scripturis populorum et principum horum, qui fuerunt in ea .« Interroga patres tuos, et annuntiabunt tibi; maiores tuos, et dicent tibi . Lege Scripturas omnium populorum, prophetarum scilicet et apostolorum, que omnium communes sunt, que ad nostram et omnium doctrinam scripte sunt, et docebunt te; lege Moysen, Isaiam et Ieremiam, et inuenies: lege Euangelia que non sunt minoris auctoritatis quam illa; lege Paulum apostolum Iesu Christi, qui »uocatus est apostolus et seg regatus in Euangelium Dei quod ante promiserat per prophetas suos in  Scripturis sanctis de Filio suo; qui factus est ei ex semine Dauid secundum carnem .« Probatum est igitur quod homo factus est, et ipse fundauit eam Altissimus. Restat unum gloriosum quod dictum est de hac ciuitate, et ipsum audiamus: »Sicut letantium omnium nostrum habitatio est in te .« Nam et hoc ualde gloriosum est quod huius ciuitatis habitatores perpetuam letitiam habebunt, et nullam miseriam sentient. Ubi enim nulla miseria, ibi letitia omnis reperitur. Hec autem letitia spiritualis est; hoc gaudium non  rerum temporalium, sed eterne felicitatis est. De qua Apostolus ait: »Non sunt condigne passiones huius temporis ad futuram gloriam, que reuelabitur in nobis .«---»Letamini ergo in Domino, et exsultate iusti, et gloriamini omnes recti corde .«---»Gaudete in Domino semper; iterum dico gaudete .« Quod ipse modo prestare dignetur, qui uiuit et regnat in secula seculorum. Amen.



483 CAPUT uII. De basilicis que ab episcopis dedicantur.  .

Scitis, fratres mei  , qui ad huius basilice dedicationem conuenistis, quod domus hec ecclesia uocatur; quoniam Ecclesiam sanctam significat. Non minus enim domus hec siue magna, siue parua  sit, Ecclesiam sanctam significat, quam templum illud nobilissimum Salomonis, uel ciuitas sancta Ierusalem dicitur, uel tabernaculum testimonii. Ecclesia nomen Grecum est; significat autem populi conuocationem  ; populi utique Dominum timentis et Domino seruientis. Sicut enim ex multis lapidibus ordine et ratione compositis una domus efficitur, ita ex multis hominibus, dilectionis et fraternitatis amore societatis, una Ecclesia constituitur. Quemadmodum enim domus ista fundamentum habet, lapides et parietes habet; portas et fenestras, et similia habet; similiter et sancta Ecclesia, Apostolo dicente, secundum quamdam similitudinem, hec omnia habere dignoscitur. Sed ipse dicat: Ipse nos doceat; ipse eius fundamenta et edificium fundamentis  suppositum ostendat. »Iam non estis, inquit, hospites et aduene; sed estis ciues sanctorum et domestici Dei, superedificati super fundamentum apostolorum et prophetarum ipso summa angulari lapide Christo Iesu, in quo omnis edificatio constructa crescit in templum sanctum in Domino .« Habet igitur Ecclesia fundamentum, apostolos uidelicet et prophetas, et Iesum Dominum et Saluatorem nostrum, fundamentorum omnium fundamentum. De quo Apostolus ait: »Fundamentum aliud nemo potest ponere, preter id quod positum est, quod est Christus iehsu .« Isti autem dicuntur fundamentum, quia super eorum fidem atque doctrinam tota Ecclesia fabricata est. Dicuntur et porte, quia per eos ceteri  ingrediuntur. Isti sunt ille porte de quibus dicitur: »Diligit Dominus portas Sion super omnia tabernacula Iacob .« Habet et infernus suas portas de quibus Dominus ait: »Tu es Petrus, et super hanc petram edificabo Ecclesiam meam: et porte inferi non preualebunt aduersus eam .« Et in Psalmis: »Qui exaltas me de portis mortis, ut annuntiem omnes laudationes tuas in portis filie Sion .« Tales igitur portas habet Ecclesia, que per istas,  quas hic cernitis, significantur. Habet autem et columnas, quales Petrus, Iacobus et Ioannes fuerunt, qui Ecclesie columnas ab ipso Apostolo uocantur. Has autem columnas ille due columne significabant, que ante fores templi stabant, quarum altera Iachim, altera Booz  uocabatur. Has et iste columne significant, quas hos parietes sustinere uidetis. Per lapides autem quibus parietes construuntur, omnis hec populi multitudo significatur. Et sicut illi, nisi uel calce uel ferro colligati fuerint, facile ruunt et stare non possunt; ita et isti, nisi caritatis concordia et pacis uinculo iungantur et uniantur, totum ecclesiasticum edificium subito destruitur, et diutius stare non ualet; unde et inter omnes merito illi maledicuntur, et a Deo  odio habentur, qui inter fratres discordiam seminant. Sicut enim sola pax et concordia hos lapides ligat, ita sola discordia eos dissociat. Isti igitur parietes nos doceant; isti lapides nos instruant, qualiter nos diligere et pacem et concordiam tenere debeamus. Per fenestras uero episcopos et doctores omnesque alios intelligere possumus, quorum doctrina et exemplis hec domus Domini illuminatur. Ad hoc enim fenestre fiunt, et hoc illarum officium, et hec utilitas est, ut luminis claritatem prebeant et tenebrarum caliginem pellant. Talis fenestra fuit Gregorius, talis Hieronymus et Augustinus, talis Ambrosius et Hilarius, tales et multi alii fuerunt, doctrine splendore mundum illuminantes. Si quis autem per singula currere uelit, nulla pars in toto  edificio reperitur, que suam non possit habere figuram. De constructione domus hec nos dixisse sufficiat: nunc de eius dedicatione uideamus  . uidistis hodie quid episcopus egerit, cum ad hanc aulam consecrandam accesserit. Primum ante omnia litanias fecit, et ipsum Deum omnipotentem, et Matrem Domini nostri Iesu Christi beatissimam uirginem Mariam, omnesque angelorum choros et sanctorum omnium exercitus sibi in adiutorium inuitauit, quorum presentiam adesse, et quorum benedictionibus hanc fieri dedicationem dubitare non debemus. Deinde uero sale imposito aquam sanctificauit, qua uidelicet aqua templum hoc foris baptizaretur et parietes aspergerentur. Foris autem dixi, quia alia aqua interius preparatur. Sal uero,  quia sapientiam significat, ideo digne satis huic aque miscetur, que utique uero nomine aqua sapientie uocatur. Et reuera hec est aqua sapientie, que 484 sola sapientes facit, et sine qua nemo sapiens fieri potest. Soli baptizati sunt sapientes, quia ipsi soli a mundi uanitatibus et diabolicis astutiis liberi sunt. Tribus autem uicibus ab episcopo circumeunte parietes asperguntur aqua, quia non est possibile ut tota domus mergatur in aquam. Hec autem aspersio fasciculo hyssopi fieri uidetur, ut adimpleatur  quod scriptum est: »Asperges me hyssopo, et mundabor; lauabis me, et super niuem dealbabor .« Hec herba humilis est et naturaliter nascitur. »Petra autem erat Christus ,« ait Apostolus. Significauit autem ordinem sacerdotalem, quibus Dominus ait: »Discite a me quia mitis sum et humilis corde .« Qui occidi quidem possunt, ab hac petra tamen diuelli non possunt. Tales igitur digni sunt, qui Ecclesiam Dei baptizare et aspergere debeant. Percutit etiam episcopus ecclesie fores uirga pastorali, ut illius uicarium se esse ostendat, de quo scriptum est: »Et percutiet terram uirga oris sui, et spiritu labiorum suorum interficiet impium .« Hac percussione diabolus pellitur, ut in umbraculis  domus Domini locum iam ulterius non habeat. Fugit igitur sancti Spiritus uerbis incatenatus, quibus dicitur: »Tollite portas principes uestras, et eleuamini porte eternales, et introibit rex glorie .« Inde uero templum ingreditur, et aliam aquam sanctificat, per quam Spiritus sanctus significatur, cui non solum sal, sed uinum miscetur et cinis. Quod autem Spiritus sanctus per aquam significetur, audi ipsum Dominum dicentem: »Qui credit in me, flumina de uentre eius fluent aque uiue ;« quod mox euangelista exponens, ait: »Hoc autem dixit de Spiritu quem accepturi erant credentes in eum .« Pulchre autem huic aque, per quam Spiritus sanctus significatur, et uinum miscetur et cinis; quia quos Spiritus  sanctus lauat et tangit, illi procul dubio et scientie uino inebriantur et penitentie puluere asperguntur. Et ualde quidem necesse est ut nouiter baptizati tali uino inebrientur et tali puluere aspergantur. Hoc uino apostoli inebriati linguis omnibus loquebantur. Ad huius uini ebrietatem nos inuitans Dominus, ait: »Comedite amici mei, et bibite et inebriamini, karissimi .« De hoc et Psalmista dicit: »Inebriabuntur ab ubertate domus tue, et torrente uoluptatis tue potabis eos .« Puluere uero aspersi sunt qui se peccatores esse intelligunt. Hoc suis in afflictionibus frequenter antiquos patres fecisse legimus. Tali puluere aspersus Abraham dicebat: »Loquar ad Dominum meum, cum sim puluis et cinis .«  Tali et Niniuite aspersi  ueniam accipere meruerunt. Unde et in Ecclesiis consuetudo inoleuit, ut initio Quadragesime capita puluere aspergantur. Et uide quam ordinate et rationabiliter omnia fiant. Exterius aqua, interius spiritu domus Dei lauatur et baptizatur, ut adimpleatur, quod Dominus ait: »Nisi quis renatus fuerit ex aqua et Spiritu sancto, non potest introire in regnum Dei .« Quoniam uero  totum alphabetum bis in pauimento scribitur, quid aliud significat, nisi quod is qui baptizatus est utriusque Testamenti scientiam memorie commendare debet.  Pauce quidem littere sunt: omnis tamen scientie plenitudo in eis continetur. Scribantur igitur he littere in pauimento pectoris nostri, per quas Dei uoluntatem cognoscere, et facere ualeamus. Duodecim uero cerei, duodecim apostoli sunt, quorum scientia, fide et doctrina tota Ecclesia illuminatur. Nunc uero ad altare accedamus, et quid ibi episcopus faciat, uideamus. Hoc est altare in Ecclesia, quod est cor nostrum in corpore nostro. Nam et nos templum Dei sumus, et altare utique in nobis habere debemus. Altare ergo tuum, o Christiane, cor tuum est. Hoc ita ungatur, hoc sacrificetur, hic sanctorum reliquie recondantur: hic odor fiat suauitatis, hic offeratur sacrificium laudis. Oleum misericordia est quo qui unctus non fuerit totus  siccus et infirmus est. In hoc igitur oleo semper natent corda nostra, ut nunquam misericordie obliuiscamur. Accedat itaque pontifex noster ad altare cordis nostri; pontifex ille magnus iehsu Christus, de quo scriptum est: »Tu es Sacerdos in eternum secundum ordinem Melchisedech .« Accedat inquam, et oleum superfundat, et dicat: »Estote misericordes, sicut pater uester misericors est .« Hoc oleo ipse quoque abundabat, cum pro suis crucifixoribus oraret dicens: »Pater, ignosce illis, quia nesciunt quid faciunt .« Hoc igitur oleo non cordis altare tantum, sed omnia membra nostra uncta esse debent. Manus arida non aperitur inopi, et quia uncta non est, misericordiam facere nescit. Multa de hac  unctione, multa de misericordie oleo dici possunt; siquidem »misericordia Domini plena est terra .« Sed que sunt Sanctorum reliquie, que in his altaribus reponuntur? Ego quidem Sanctorum reliquias eorum doctrinam et uerba intelligo. Possumus igitur non solum Sanctorum, uerum etiam ipsius Saluatoris nostri reliquias habere in altare cordis nostri; unde ipse quoque ait: »Qui habet mandata mea et seruat ea ipse est qui diligit me .« Has reliquias in cordis sui altari illi posuerat qui dicebat 485: »In corde meo abscondi eloquia tua, ut non peccem tibi .« Beata illa altaria in quibus tales reliquie posite sunt; beata illa corda que tales reliquias suscipere meruerunt. Magne sunt iste reliquie,  et multe nimis et mirum ualde, que in tantillo uasculo includi possunt. Sed nunc iam commendamus Deo hec altaria nostra; ipse possideat et custodiat corda nostra, et dignetur habitare in templo pectoris nostri: Qui uiuit et regnat, etc.



CAPUT uIII. De Euangeliis.

Non est arbor bona que malos fructus facit, neque arbor mala faciens fructum bonum . Docet nos Dominus et Saluator noster quomodo bonas arbores et malas cognoscere debeamus. Bone  arbores, boni homines sunt. Ex fructu suo cognoscuntur arbores; ex operibus suis cognoscuntur homines. Bone arbores paradisi, que et uisu pulchre erant, et ad uescendum suaues. Tales arbores gignit Ecclesia, quarum pulchritudinem et religionem nos legere et audire delectat; quarum uerbis et doctrina mentes nostre nutriuntur et reficiuntur. Talis arbor beatus Paulus, qui et uisu tam pulcher est, ut nichil sibi conscius sit; et tam ad uescendum suauis, ut et paruos lacte et cibo solido nutriat sapientes. Tales arbores et ceteri apostoli sunt, quorum fructus ab ipso Domino commendantur; dum eis loquitur, dicens: »Non uos me elegistis; sed ego elegi uos, ut eatis, et fructum afferatis et fructus uester maneat .« Isti sunt illi  fructus: hec sunt illa poma de quibus ad sponsam Ecclesia dicit: »Omnia poma noua et uetera, dilecte mi, seruaui tibi .« uetera poma prophetarum et patriarcharum doctrina est; noua uero apostolorum Ecclesieque doctorum; et isti quidem sunt, de quibus dicitur: Qui proferunt de thesauris suis noua et uetera. Tales autem arbores a fructibus suis cognoscere non est difficile; quia omnis earum doctrina et operatio sancta est, uera est, religiosa est, sine fraude et emulatione est. Bone arbores et hypocrite aliquando esse uidentur; sed quia sola terrena et transitoria querunt; et quia sanctorum humilitatem et patientiam non habent, facile quidem deprehenduntur et in ipsa sua astutia manifestantur. Preceperat Dominus filiis Isrel ut promissionis  terram ingressi illius regionis arbores circumciderent, et usque in quartum annum ab earum usu se abstinerent . Nisi enim per arbores homines significarentur, ridiculum uideretur quod arbores ille circumcidi iubeantur. Sed aliene arbores infideles homines sunt, quos ad nos uenientes circumcidere debemus, id est a suis iniquitatibus per baptismum et penitentiam emundare. Quid uero per quatuor annos, nisi quatuor Euangelia figurantur, per que quicunque nondum transiit et eorum doctrinam nondum audiuit, adhuc immundus est; adhuc eius fructus suscipiendus non est; nondum eius uerbis et doctrine credendum est. Quid uero de malis arboribus precursor Domini Ioannes dixerit,  audiamus: »Iam, inquit, securis ad radices arboris posita est. Omnis arbor, que non facit fructum bonum, excidetur et in ignem mittetur .« Talis erat illa ficulnea cui Dominus maledixit, et aruit. Tales erant et illi palmites, de quibus ipse ait: »Omnem palmitem in me non ferentem fructum, tollet eam .« Et quid inde? uis audire? »Si quis autem in me non manserit, mittetur foras, sicut palmes, et arescet, et colligent eum, et in ignem mittent, et ardet .« Multi quotidie a Domino maledicuntur, et de eius corpore, quod est Ecclesia, tolluntur, foras proiiciuntur et in ignem mittuntur. Arborem fici plantauerat quidam in uinea sua, cumque iam per tres annos in ea fructum quesisset et non inuenisset, precepit cultori  uinee ut eam succideret . Que tunc quidem succisa fuisset, nisi cultor uinee pro ea intercessisset. Considerate ergo et diligenter attendite quantum cultoribus uestris, episcopis uidelicet et sacerdotibus, debeatis, qui pro uobis quotidie intercedunt, ne forte succidamini et in ignem mittamini. Per tres annos te exspectauit, modicum uel nichilum ulterius te exspectat. Exspectauit te in adolescentia, exspectauit in iuuentute, exspectauit in senectute. Denique te exspectauit mala cogitantem, mala operantem et iam longo tempore in malo perseuerantem. Quid amplius queris? Finiti sunt anni, nouissima hora est; tamen si hodie conuertaris, quamuis indigno, uenia promittitur tibi: »Peccator enim quacunque die conuersus fuerit et  gemuerit, uita uiuet et non morietur .« Iustus quoque quacunque die a iustitia declinauerit et se ad iniquitatem conuerterit, in iniquitate sua quam operatus fuerit morietur: »A fructibus eorum cognoscetis eos .« Ad fructus respiciamus, opera intueamur, non qualis fuit, sed qualis est inquiramus. Hodie bonum fructum reddere cepit, arbor bona est: hodie malum fructum agere cepit, arbor mala est. Quare hoc? Quia ueritas ait: »A fructibus eorum cognoscetis eos.« Magnum igitur et uerum argumentum est in arboribus cognoscendis, fructus bonus et fructus malus. Tandiu bona est arbor, quandiu fructus bonus in ea est. Non 486 enim de spinis colligunt ficus, neque de rubo uindemiant uuas. Quod si aliquando  contigisset, et ego spinam ficum dicerem et rubum uuam uocarem. Quare hoc? Quia unaqueque arbor de fructu suo cognoscitur: »Bonus homo de thesauro cordis sui profert bonum ,« et malus homo de thesauro suo profert malum. »Ex abundantia cordis os loquitur .« Que in corde sunt uidere non potes, cordis arcana clausa tibi sunt. Ad os respice, uerba attende, et quod in corde est ore reuelabitur: »ex abundantia cordis os loquitur;« ex bono fonte bone aque deriuantur, ex uenenoso fonte uenenose aque emanant. Neque fieri poterit ut suam arborem fructus quandoquidem non manifestet: »Nihil opertum quod non reueletur, et occultum quod non sciatur .«  Quare uocatis me, Domine, Domine, et non facitis que dico?  Si bone arbores essetis, ea que dico faceretis; mandata mea custodiretis, et non folia mihi redderetis, sed fructus. uerba folia sunt; fructus opera sunt. Melius facere quam dicere. Dominum me uocatis, seruos uos esse cognoscite. Boni serui illi sunt qui Domini sui mandata custodiunt: »Quicunque audit uerba mea et facit ea, dicam uobis cui similis sit. Similis est homini edificanti domum, qui fodit in altum, et posuit fundamentum super firmam petram. Inundatione autem facta, illisum est flumen contra domum illam, et non cecidit; fundata enim erat supra firmam petram .« Ecce quantum potest obseruatio mandatorum Dei. Magnam turrim sibi edificat,  et munitissimam arcem sibi construxit, qui Christi mandata custodit. Securus est, nullius tempestatis timet incursus, et quia firmum posuit fundamentum, nec flumina timet, nec pluuiam, nec uentum. Si uis ut edificium tuum altius ascendat, et sublimius erigatur, fundamentum tibi in profundo querendum est. Multum se humiliet qui multum exaltari desiderat. In centum et uiginti cubitorum altitudinem templum Domini eleuatum est, quoniam firmum et altum habuit fundamentum. Ad hanc igitur mensuram nos extendamus; bonum fundamentum habemus, fundamentum nostrum iehsu Christus est: »Fundamentum enim aliud, ait Apostolus, nemo potest ponere, preter id quod positum est, quod est Christus iehsu .« Non putemus  casu esse factum, quod templum Domini hanc altitudinis mensuram habuit. Aliqua et ipsa pulchra  hoc in numero significatio est. Decies namque 12, uel duodecies 10 centum uiginti fiunt. Quicunque igitur per 10 ad 12, uel per 12 ad 10 se extendere ualet, satis altus et magnus est, altius ascendere non querat. Hec illi mensura sufficiat. Decem sunt uerba legis; duodecim uero apostoli sunt. Per decem igitur ad duodecim ascendit qui per obseruantiam decem mandatorum peruenire meruit ad uitam et societatem apostolorum. Similiter autem qui per 12 apostolorum doctrinam decem legis mandata custodire didicit per 12 utique ad decem peruenit. Ad hanc igitur mensuram extendere et in huius mensure altitudinem nos erigere ipse dignetur qui templum suum nos esse uoluit iehsu Christus Dominus noster; qui cum Patre et Spiritu sancto uiuit  et regnat in secula seculorum.



SENTENTIARUM LIBER SECUNDUS DE ORNAMENTIS ECCLESIAE



487 CAPUT PRIMUM. De Fide.


Primum Ecclesie ornamentum fides est, que in toto uirtutum exercitu prima est. Omnes alie uirtutes eam sequuntur, et sine ipsa celestis regni palatium non ingrediuntur. Si ueniat humilitas, si patientia, si castitas, si ipsa caritas, que ab Apostolo maior dicitur, nisi fides adsit, omnes repelluntur et ingredi non permittuntur. Quanti gentiles et philosophi his uirtutibus claruerunt, qui fidei ornamentum non habentes Domino non placuerunt? »Impossibile est, ait Apostolus, sine fide placere Deo .« Nam, ut de ceteris uirtutibus taceamus, multi tanta caritate prediti  fuisse leguntur: ut pro patria, pro ciuibus, et pro amicis, morti se tradere non dubitarent; at maiorem quidem caritatem, seu dilectionem, dicit Dominus, nemo habet, quam ut animam suam ponat quis pro amicis suis . Omnes autem isti, quamuis multis uirtutibus claruissent, perierunt tamen, quoniam fidem non habuerunt. Merito igitur sancta Ecclesia neminem ad se uenientem recipit, nisi prius fidei ornamento indutus fuerit. Ecce uenit ad Ecclesiam, baptizari uult: rogat ut suscipiatur; interrogatur an credat, an catholicam fidem teneat. Si se credere, si fidem catholicam se tenere responderit, suscipitur, baptizatur et filiis Ecclesie sociatur. Si uero aliter dixerit, nequaquam suscipitur, sed quasi profanus  adiicitur. Quibus autem Ecclesie porte clauduntur, illis celi nunquam aperiuntur. Sic enim beato Petro Dominus ait: »Tibi dabo claues regni celorum, et quodcunque ligaueris super terram erit ligatum  et in celis, et quodcunque solueris super terram, erit solutum et in celis .« Magna est igitur uirtus fidei, de qua ipse Dominus ait: »Omnia possibilia sunt credenti .« Sue uirtutis potentiam, non sibi, sed fidei ascribit, et quod ipse facit, hoc fidem facere affirmat. Multos uiros et mulieres eum sanasse et a grauibus languoribus liberasse legimus, quibus hoc tantum dicere solebat: »Fides tua te saluum fecit; uade in pace .« uenit aliquando, dicit Euangelium, in patriam suam, et cum homines illi de eius omnipotentia dubitarent et fidem non haberent, non multas, ut uerbis euangelicis loquar, uirtutes ibi facere potuit, nisi quia infirmos impositis  manibus curauit, et mirabatur de infidelitate illorum. Ergone tantum potest fides, ut ille, qui omnia potest, a potentia sue uirtutis illius absentia impediatur? Similiter autem cum aliquando iret Ierusalem, accessit ad arborem fici, que iuxta uiam plantata fuerat, et quia fructum in ea non inuenit, maledixit eam, et aruit. Cumque altera die discipuli illuc transirent et ficulneam arefacientem uiderent, dixerunt ei: »Magister, ecce ficulnea cui maledixisti aruit: quibus ipse ait: Si habueritis fidem, non solum de ficulnea facietis, sed montes quoque transferre poteritis .« Multas ficulneas infructuosas qoutidie Dominus maledicit, multos homines iniquos quotidie damnat, et arefiunt. Montes autem transtulit, quando malignos spiritus in porcos  misit et in abyssum ire precepit. Hoc autem et sanctorum fidem multoties fecisse innumeris sanctarum Scripturarum docemur testimoniis. Merito ergo discipuli cum pro fide rogabant, dicentes:  »Adauge nobis fidem ;« quoniam et per fidem te omnia posse, et sine fide nichil posse sciebant. Nam et beatus Petrus, cum fidei uirtute super aquas ad Dominum uenire cepisset, mox ut dubitauit et fides qua portabatur ab eo recessit; inter undas mersus est: quem Dominus manu apprehendens erexit, et sui mersionis causas protinus eum docuit, dicens: »Modice fidei, quare dubitasti? « Ac si diceret: Si tu non dubitasses, et fides a te non recessisset, securus super aquas currere potuisses. Ecce si, Domino presente, fide autem absente Petrus mergitur, quis unquam sine fide, cunctis etiam uirtutibus circumstantibus securus esse poterit? Si sine fide impossibile est placere Deo, que alia uirtus esse poterit,  que hominem perducat ad Dominum? »Credidit Abraham Deo, et reputatum est ei ad iustitiam .« »Sancti per fidem uicerunt regna .« »Hec est autem uictoria, que uincit mundum, fides nostra .« »Qui crediderit et baptizatus fuerit, saluus erit .« »Si quis indiget sapientia postulet a Deo, qui dat omnibus affluenter, et non improperat, et dabitur ei: postulet autem in fide nichil hesitans .« Quod enim ex fide non est, peccatum est. »Iustus 488 autem ex fide uiuit .« Sed quid est fides, docet Apostolus: »Fides est sperandarum substantia rerum argumentum non apparentium .« Hoc autem tale est ac si diceret: Fides est uirtus quedam, per quam ea  que dicuntur nobis, etsi nondum appareant, certissime tamen credimus et fieri non dubitamus. Que sit autem mensura fidei, ipsum Dominum audiamus: »Si habueritis, inquit, fidem sicut granum sinapis , dicetis monti huic, tolle te, et mitte in mare, et fiet .« Parua ualde uidetur esse fides, si ad grani sinapis redigitur quantitatem. Et quid est quod mulieri Chananee dicitur: »O mulier magna est fides tua ,« si tantillo grano fides comparatur? Aliquid ergo his uerbis significatur plus quam littera sonare uidetur. Tria sunt in grano sinapis, quam utique digna esse uidentur, que notare debeamus. Cum enim granum sinapis, sicut Dominus ait, minimum sit  in cunctis seminibus, crescit tamen et arborem facit, ita ut uolucres celi ueniant et habitent in ramis eius . Fructum autem non dicam trigesimum, sexagesimum, siue centesimum; sed ultra millesimum plerumque reddere solet. Granum uero ipsum si non ledatur aut conteratur nullam uidetur habere uim. Si uero contritum fuerit, illico eius uirtus et potentia quanta sit manifestatur. Qui igitur talem fidem habuerit, que ita semper crescat, ita bonorum operum fructum semper multiplicet, et in tempore persecutionis et contritionis sue uirtutis potentiam et fortitudinem manifestet: ille  procul dubio dignus est, qui et montes transferat, et malignos spiritus eiiciat, et cui omnia possibilia fiant. Nihil igitur est cui elegantius quam grano sinapis comparari potuisset. Sed uideamus nunc etiam in sanctorum exemplis, quantum semper fides posuerit. Abraham cum esset senex, et uxor eius secundum naturam parere non posset; tamen quia credidit, filium contra ipsam naturam suscipere meruit. Quod utique non potuisset, nisi fides adfuisset. Similiter et Moyses decem plagis admirandis, multumque stupendis flagellauit Aegyptum, mare aperuit, aquam de petra produxit, multaque alia soli Deo possibilia operatus est; que utique non fecisset, nisi fides adfuisset. Sic et Iosue Iordanis alueum siccauit; muros Iericho tubarum  sono a fundamentis diruit; solem ipsum stare cegit: quod utique non potuisset, nisi fides adfuisset. Quid dicam de Gedeone qui et ipse tubarum clangore et lampadarum splendore Madianitas strauit, fugauit, superauit? quod utique non potuisset, nisi fides adfuisset  . Sed parua sunt hec, si ad ea respiciat, que per apostolos, et martyres, et confessores et uirgines fides Christiana operata est. Lege Euangelia, lege Actus apostolorum, passiones et uitas sanctorum, et tunc uidebis quid fides possit. Sed quid mirum, cum ipse Dominus eis promiserit, dicens: »Qui credit in me, opera, que ego facio, et ipse faciet .« O miseri, et per omnia infelices, qui fidem catholicam et apostolicam non habent, auferetur ab eis. Fidem  namque teneamus, et Christum dicentem audiamus. »Ego sum resurrectio et uita, qui credit in me non morietur in eternum .« Quod etc.



CAPUT II. De spe.

Magnum Ecclesie Dei ornamentum spes est, quam qui non habet omni bonitate nudus est, omnique creatura infelicior. Hanc maligni spiritus non habent, et ideo summopere nituntur, ut quoscunque decipere possint, ad desperationem usque perducant. Cui autem malo suo hoc contigit, ille non ex parte, sed totus a diabolo possidetur. Hoc peccatum, quod non dimittitur hominibus, neque in hoc seculo, neque in futuro . Nullum  enim peccatum est quod penitentia non dimittatur, et sine penitentia nullum peccatum dimittetur. Unde et Psalmista cum dixisset: »Miserere mei, Domine, secundum magnam misericordiam tuam ,« sciens hoc se sine penitentia consequi non posse, protinus addidit: »Quoniam iniquitatem meam ego cognosco .« Ille enim cognoscit iniquitatem suam qui penitet et erubescit de peccato suo. Si igitur sine penitentia peccata non dimittuntur, manifestum est quod peccatum de desperatione nunquam dimittatur; siquidem omnem penitentiam excludit, et miserum hominem  a sua iniquitate recedere non permittit. Satis ergo conuenienter Dominus et Saluator noster, cum certissima argumentatione non in Beelzebub, sed in Spiritu sancto cuncta se facere et dicere probasset, mox addidit, dicens: »Omne peccatum, et blasphemia dimittetur hominibus, spiritus autem blasphemie non dimittetur .« Quod tale fuit ac si diceret: Miseri Pharisei  progenies uiperarum, arbores male, fructum malum afferentes, sic uos diabolus excecauit: 489 et in malitia obdurauit, ut neque Spiritui sancto aliquando credatis, neque a malitia recedatis, et hoc quidem peccatum nunquam dimittetur uobis. Sed quia hoc peccatum desperationis solummodo contra Spiritum sanctum fieri dicitur, cum sit  manifestum, et in Patrem peccare, et in Filium quicunque peccat in Spiritum sanctum; unum enim sunt et Pater, et Filius, et Spiritus sanctus; ac per hoc quicunque unam personam offendit et omnes utique offendit. Difficilis est ista questio; sed Spiritus sanctus, de quo loquimur, ipse nos doceat qualiter intelligere debeamus. Illud quidem, iam ut arbitror, manifestum est quod preter peccatum desperationis, nullum aliud peccatum est, quod penitentia deleri non possit. Hoc autem ideo penitentia non deletur, quia penitentiam non admittit. Si enim penitentiam recepisset, hoc quoque sicut cetera per penitentiam deleri potuisset. Sciendum est autem, quoniam sicut ad solum Filium pertinuit carnem recipere, ut nos redimeret, ita ad  solum Spiritum sanctum pertinuit in linguis igneis apparere, ut nos doceret et illuminaret. Unde non solum in igne, sed in linguis pariter, et igne apparuisse dicitur, ut in lingua doctrina, et in igne illuminatio intelligatur; quandoquidem et per linguam doctrina, et per ignem illuminatio fit. Quod autem Spiritus sanctus a Patre Filioque procedens docere mundum et illuminare uenerit, ipse Dominus ad discipulos loquens ostendit: »Cum uenerit, inquit, ille Spiritus ueritatis, docebit uos omnem ueritatem .« Hoc enim si uoluisset, per se ipsum Dominus facere potuisset: sed sic placuit summe et indiuidue Trinitati, ut nos Filius redimeret et Spiritus sanctus nos doceret. Peccat ergo in Spiritum sanctum quicunque eius doctrinam non  recipit et talis tantoque magistro non obedit. Eius autem consilia sunt quecunque in lege, et Prophetis, et in Euangeliis scripta sunt. Quecunque apostoli et doctores predicant, ceterique omnes, qui pro corde et sincera intelligentia ueritatem annuntiant, non hominis, sed Spiritus sancti consilia sunt. Unde et ipse Dominus inquit: »Non enim uos estis qui loquimini, sed Spiritus Patris uestri qui loquitur in uobis .« »Hodie igitur si uocem eius audieritis, nolite obdurare corda uestra .« Audite Apostolum, imo per Apostolum loquentem Spiritum sanctum: »Secundum, inquit, duritiam tuam, et cor impenitens thezaurizas tibi iram in die ire, et reuelationis iudicii Dei  .« Cum ergo, ut modo ostensum est omne peccatum, omnisque inobedientia, specialiter maximeque contra Spiritum sanctum fieri uideatur; siquidem ipse, qui magister est per omnes Ecclesie doctores, hoc quotidie fieri interdicit. Illi tamen soli in malo perseuerantes et de Dei misericordia desperantes nunquam ad penitentiam conuertuntur. Et hoc propter sceleris immensitatem, cui si cetera peccata comparantur, quodammodo nec peccata quidem esse uidentur. Multum enim interest inter eos qui peccant et mox uel aliquando conuertuntur, et eos qui sic peccant, ut nunquam conuertantur. Multo melior est ille seruus qui post fugam reuertitur, illo qui post fugam nunquam reuertitur. Ille quidem uenia, hic autem omni supplicio dignus  est. Quantam spem quantamque letitiam pariunt hec uerba! ecce omne peccatum et omnis blasphemia dimittetur hominibus. Dominus hoc dicit: Noli dubitare, unum tantum peccatum est, quod non dimittitur . Quod est illud? In malitia perseuerare, et propter hoc de Dei misericordia desperare. Neque enim bonum aliquod sperare potest, qui a peccato non recedit et penitentiam non querit; presertim cum Dominus dicat: »Nisi conuersi fueritis, et efficiamini sicut paruuli, non intrabitis in regnum celorum .« Peccasti, desine; declina a malo et fac bonum, et esto securus. Quid autem sit spes amodo uideamus? est autem spes futurorum bonorum exspectatio. Et hanc quidem exspectationem illi habent, qui  certissime se aliquando recipere sperant quecunque a Deo promissa sunt eis. Huic autem exspectationi sola peccata impedimentum faciunt. Tolle peccata, et spes certissima est. Tolles autem, si ad penitentiam redis. »Peccator enim quacunque hora conuersus fuerit et ingemuerit, uita uiuet, et non morietur .« Ecce conuersi sumus, sublatum est impedimentum, expedita est uia, iam nunc securi cum Psalmista dicamus: »Fiat misericordia tua, Domine, super nos; quemadmodum sperauimus in te .«---»In te, Domine, speraui, non confundar in eternum .«---»Domine Deus meus, in te speraui, saluum me fac .«---»Conserua me, Domine, quoniam in te speraui .« Audiamus  eumdem ipsum dicentem: »Spera in Domino, et fac bonitatem .«---»Et sperate in eo, omnis congregatio populi .«---»Melius est enim sperare in Domino, quam sperare in principibus. Maledictus homo, qui spem suam ponit in homine, et ponit carnem brachium suum, et a Domino recedit cor eius .«---»Spe autem, ait Apostolus, salui facti sumus. Spes enim, que uidetur, non est spes. Nam quod uidet quis, quid sperat? Si autem quod non uidemus speramus, per patientiam exspectamus .« Ipse quoque Dominus et Saluator noster per Psalmistam ad Patrem loquitur, dicens: »In te sperauerunt patres nostri, sperauerunt, et liberasti eos:  ad te clamauerunt, et salui facti sunt: in te sperauerunt, 490 et non sunt confusi .« Speremus igitur et nos, ne confundamur. Imitemur patres nostros ut et nos saluemur et a periculis liberemur. Sperauit in Domino Ne, et securus in diluuio fuit. Sperauit in Domino Abraham et liberauit eum Dominus de Ur Chaldeorum.  Ferunt Hebrei, Abraham, qui ignem adorare noluit, quem Chaldei adorabant, in ignem ab eis fuisse precipitatum et sine omni lesione a Domino liberatum. Ur enim ignis interpretatur. Sperauerunt in Domino filii Isrel, et liberauit eos de Aegyptiorum durissima seruitute. Sperauit in Domino Dauid, et eripuit eum, ut ipse testatur, de manu inimicorum eius et de manu Saulis. Sperauit in Domino Ezechias,  et liberatus est de manibus regis Assyriorum, et percussis angelus Domini una nocte centum octoginta quinque millia de castris Sennacherib. Quid dicam de Iob atque Tobia? quid dicam de Iudith? quid de Esther? quid de tribus pueris? quid de Daniele et Machabeis dicam? Qui omnes sperantes in Domino, a summis periculis diuinitus liberati sunt. De apostolis uero et martyribus, de confessoribus et uirginibus melius est tacere quam pauca dicere: qui totam spem suam in Domino habentes, potestatem suscipere meruerunt calcandi super serpentes et scorpiones, et super omnem uirtutem inimici, et nichil eis nocere potuit. Quorum spes quanta fuerit si scire uolueris, eorum uitas, et passiones lege, et uidebis quam »mirabilis Deus  in sanctis suis, Deus Isrel, ipse dedit uirtutem et fortitudinem plebi sue, benedictus Deus .«



CAPUT III. De caritate.

Quanta sit uirtus caritatis, quantumque omnibus hominibus necessaria, beatus Paulus apostolus ostendit, dicens: »Si linguis hominum loquar et angelorum, caritatem autem non habeam, factus sum uelut es sonans aut cymbalum tinniens. Et si habuero prophetiam, et nouerim mysteria omnia et omnem scientiam, et habuero omnem fidem; ita ut montes transferam, caritatem tamen non habuero, nichil sum. Et si distribuero in cibos pauperum  omnes facultates meas, et si tradidero corpus meum, ita ut ardeam, caritatem autem non habeam, nichil mihi prodest .« His uerbis beatus Apostolus apertissime ostendit  quod quamcunque eloquentiam uel facundiam, quamcunque sapientiam uel scientiam, quamcunque fidei uel uirtutum omnium plenitudinem habeat homo, si solam caritatem non habet, nichil est, nichil ei prodest et pro nichilo reputatur. Sed mirum ualde est, si ad hanc tantam, que putatur, perfectionem, sine caritate peruenire aliquis ualeat. Impossibile enim uidetur esse, et si fortasse impossibile non sit, per fidem montes transferre  , omnia sua pauperibus erogare, corpus incendiis tradere, prophetie spiritum habere et occulta Dei mysteria sine caritate intelligere. De linguis uero hominum et angelorum quid dicemus? Fuit hec gratia aliquando ualde necessaria, presertim in primitiua Ecclesia, quando omnibus gentibus uerbum Dei predicare  missi sunt. Quomodo enim eos docere potuissent, si eorum linguam ignorassent? »Loquebantur igitur apostoli uariis linguis magnalia Dei .« Unde et Apostolus dicit: »Gratias ago Deo meo, quia omnium hominum linguis loquor .« Modo autem uel pauci, uel nulli inueniuntur, qui linguarum omnium peritiam habeant. Sufficit unicuique lingua sua, quia sufficit unumquemque predicare modo in patria sua. Quomodo autem angelorum linguis aliquis loquatur uel etiam quibus linguis angeli loquantur, dubitari potest. Legimus multos cum angelis esse locutos, nos eos loquentes non audiuimus, quomodo loquantur ignoramus. Ipsi, qui cum eis locuti sunt, quam facunde, quam suauiter, quam iucunde, quam expedite et quam  ornate loquantur, intelligunt. Neque ego dubito ualde iucundius, suauius et expeditius eos locutos fuisse, quam humana lingua alicuius artis peritia loqui ualeat. Unde et Moyses, cum angelum sibi loquentem audiuisset, impeditioris et tardioris lingue  se esse dixit, postquam lingue eius disertitudinem audiuit. Non quod eius lingua ex angelica locutione tardior uel impeditior facta fuisset, sed quia ad eius facundie et suauitatis comparationem mutus ipse sibi, et sine lingua penitus uidebatur. Possumus autem per homines philosophos ceterosque huius mundi sapientes intelligere. Per angelos uero, patriarchas et prophetas, ceterosque omnes designare, qui uerbum Dei nuntiantes  angelico uocabulo digni sunt. Dicat ergo Apostolus, dicet unusquisque nostrum: »Si linguis hominum loquar, et angelorum, caritatem autem non habeam, factus sum uelut es sonans, aut cymbalum  tinniens ;« quoniam aliis quidem prodesse possum, mihi autem prodesse non possum. Aes enim sonans et cymbalum tinniens aliis quidem prodesse possunt, uocando, adunando, 491 delectando, ad prelia inuitando, sibi autem cum sint insensibilia prodesse non possunt. Similiter autem et Ecclesie doctores, qui ceteris omnibus meliores esse debent, etiam si linguis omnibus loquantur, et non solum philosophos et oratores, uerum etiam ipsos angelos sermonis eloquentia et suauitate imitentur, tametsi solam caritatem non habeant, aliis quidem prodesse possunt, sibi prodesse non possunt. Quando igitur ea intentione loquuntur, ut Deus glorificetur et fratres edificentur, tunc eis prodesse; et caritatem adesse non  dubium est. Si uero de predicatione sua humanam retributionem exspectant, audiant Dominum dicentem: »Amen dico uobis, receperunt mercedem suam .«---»Et si habuero prophetiam, et nouerim mysteria omnia et omnem scientiam; et si habuero omnem fidem, ita ut montes transferam, caritatem autem non habuero, nichil sum .« Nam et Balaam, et Sibylla, et Caiphas, multique alii prophetie spiritum habuisse leguntur, qui quoniam caritatem non habuerint, nichil eis profuit. Multi quoque usque hodie magna scientia prediti sunt et bene sanctarum Scripturarum profunde mysteria exponunt, qui quoniam caritatem non habent, nichil eis prodest. Legitur autem in Actibus  apostolorum de filiis Sceue , quia, quamuis Christiani non essent, per finem tamen demones eiiciebant, adiurantes eos in nomine illius quem Paulus predicabat: qui etiam in iudicio dicturi sunt; »Domine, nonne in nomine tuo prophetauimus, et demonia eiecimus?« Quibus Dominus dicturus est: »Amen dico uobis, nescio uos .« Quod utique non audissent, si caritatem habuissent. Qui autem demones eiiciunt, hi montes transferre intelliguntur. »Et si distribuero in cibos pauperum omnes facultates meas, et si tradidero corpus meum, ita ut ardeam, caritatem autem non habeam, nichil mihi prodest .« Quod autem dicit, nichil sum et nichil mihi prodest, sic est accipiendum, quod hec et similia sine caritate,  nichil ad beatitudinem accipiendam, quamuis multum prosint ad mitiganda tormenta. Notandum est autem quod in facultatibus distribuendis et eleemosynis faciendis, magis sincerus affectus quam larga manus a Domino queritur. Audiuimus autem de Donatistis, quid frequenter se flammis, et precipitiis, aliisque mortis generibus tradidissent, ut non Dei, sicut ipsi stulte putabant, sed potius diaboli martyres fierent. Sed, ut satis ostensum est, nulle uirtutes nullaque bona prodesse possunt absente caritate. Ecce cognouimus quantum bonum sit habere caritatem; nunc autem audiamus de ipsa caritate, qualis sit. Dic igitur, beate Paule, qualis est caritas. »Charitas patiens est.« Et unde hoc probas? Quia  »non emulatur, non agit perperam, non inflatur, non est ambitiosa; non querit que sua sunt. Non irritatur, non cogitat malum, non gaudet super iniquitate, congaudet autem ueritati .« Ecce probatum est et egregie probatum, quod patiens et benigna est, hoc solum sufficere poterat. »Patiens est,« quia nulli irascitur et nullis iniuriis mouetur, sed pro suis ipsis inimicis intercedit. Si enim irasceretur uel moueretur, patiens non esset. Et quia »benigna est,« quibuscunque potest benignitatem et misericordiam facit. Cum igitur per patientiam cunctis ignoscat et per benignitatem misereatur, quid est quod amplius facere possit? Quia enim benigna est: ideo »non emulatur,« non inuidet. »Non agit perperam,« quod est temere et  iniuste aliquid agere. »Non inflatur« in superbiam. »Non est ambitiosa,« quia mundi honores non appetit. »Non querit que sua sunt,« sed que sunt omnium, ut salui fiant. Sua postponit et aliena procurat. »Non irritatur,« alioquin patiens non esset. »Non cogitat malum,« quod est contra benignitatem. »Non gaudet super iniquitatem, congaudet autem ueritati,« quod utrumque ad benignitatem spectat. »Omnia credit,« que credenda sunt. Que sunt autem illa, que credenda, sustinenda et speranda sunt? uis audire que? Omnia illa que utrumque testamentum credere, et sperare, et sustinere precipit. »Charitas nunquam excidit ;« hoc est autem, in quo, duabus uirtutibus superius dictis, id est fide et spe, caritas maior  est; unde et subditur. »Maior autem  his est caritas .« Maior quidem, quia »nunquam excidit,« quia eterna est, quia semper est, et finem non habet. Alie autem post hanc uitam necessarie non erunt, quia ad ea solummodo pertinent, que exspectantur et nondum apparent. Est enim spes exspectatio futurorum. »Fides uero substantia sperandarum rerum argumentum non apparentium .« Ubi igitur iste uirtutes erunt, postquam nichil sperabimus et omnia apparebunt? Erit enim Deus omnia in omnibus, et ea que uidebunt et habebunt, sufficient omnibus. Sed audiamus quid etiam in Canticis canticorum sponsus ad sponsam de caritate dicat: »Pone me, inquit, ut signaculum  super cor tuum, ut signaculum supra brachium tuum, quia fortis est, ut mors dilectio, dura sicut infernus emulatio. Lampades eius, ut lampades ignis, atque flammarum. Aque multe non potuerunt exstinguere caritatem, nec 492 flumina obruentillam « Precipit Dominus, et Saluator noster, ut quasi signaculum semper eum super cor habeamus et nunquam eum obliuiscamur, quod quidem ad magnam pertinet dilectionem; et hoc est, quid alibi ait: »Diliges Dominum Deum tuum ex toto corde tuo .« Hoc igitur sit semper super cor nostrum; sit semper super brachium nostrum, ut non sit caritas otiosa, et amor, qui in corde est, in manibus manifestetur.  Prouocati nostibus occurramus et mortem non timeamus, quia »fortis est ut mors dilectio,« imo uero fortior. Fortior enim est qui superat quam qui superatur: »Dura sicut infernus emulatio.« Quid enim per infernum, nisi penarum omnium genera intelligamus? Unde eos, qui in tormentis maximis uidemus, in inferno esse dicere solemus. Quia igitur tormentis dilectio superari non potest, merito inferno et tormentis eius constantia comparatur. »Lampades eius lampades ignis, atque flammarum.« Beatus Laurentius et illi famosissimi pueri sint nobis in exemplum, qui igne caritatis accensi incendii flammas non timuerunt. Sic eos lampas caritatis inflammauerat intus, ut ignem illius lampadis non sentirent foris. Unde et martyr  Chrysti dicebat: »Disce, miser, quia non sentio tormenta tua.«---»Aque multe non potuerunt exstinguere caritatem nec flumina obruent eam.« Aque multe, populi multi, nec unus uel duo, sed tota ciuitas in martyrem insurgebat, et tantus erat ille ignis caritatis qui in corde martyris ardebat, ut tota illa inundatio furentis populi illam flammam exstinguere non ualeret. Huic autem sermoni finem non pono, quia caritas finem non habet.



CAPUT Iu. De quatuor uirtutibus cardinalibus.

Quatuor sunt uirtutes,  quibus totus regitur mundus, ita sibi coniuncte, ut sine se esse non ualeant. Qui unam habet, omnes habet: cui unaquelibet deest, nullam habet. Quarum prima prudentia,  secunda iustitia, tertia fortitudo, quarta uero temperantia uocatur. Est autem prudentia, que alio quoque nomine sapientia dicitur, diuinarum humanarumque rerum cognitio. Dico autem non sapientiam huius mundi, que stultitia est apud Deum; de qua et Apostolus ait: Quia »stultam fecit Deus sapientiam huius mundi ;« sed eam sapientiam dico, que ad morum honestatem et ad salutem pertinet animarum. Non eam, quam philosophi docent et oratores, sed eam quam apostoli predicant et doctores. Et isti quidem  habent cognitionem diuinarum rerum; sicut ipse Dominus ait: »Qui diligit me, diligetur a Patre meo, et ego diligam eum, et manifestabo ei meipsum .« Hec est  autem uera cognitio diuinitatis,  uel illum cognoscere, qui est uera sapientia et sine quo nulla est sapientia. »Omnis enim sapientia a Domino Deo est, et cum eo fuit semper, et est ante euum .« Talis est sapientia inter alias uirtutes, quale est aurum inter omnia metalla. Unde non immerito in diuina pagina per aurum plerumque sapientia significatur. Respice tabernaculum testimonii; respice templum Salomonis, et cum pene omnia ex auro purissimo composita uideris, tunc tandem intellige maximum decorem maximamque sanctorum pulchritudinem esse sapientiam. Ubi  ipsa non est, ceca, tenebrosa et obscura sunt omnia. Quis ergo regnum suum, prouinciam suam, terram suam, familiam suam, uel etiam seipsum sine ea regere uel gubernare poterit? Intelligite seculi potentes, et sapientie operam date. Iustitia quoque quam necessaria sit, ipse leges imperatorum, et canones, et decreta sanctorum, que ad ipsius custodiam facta sunt satis ostendunt. Tolle iustitiam, et perit mundus. Ubi iustitia non est, iniquitas dominatur; ibi fraudes, et rapine, furta, homicidia timor, et angustie, et securitas nulla. Timor iniquorum iustitia est, securitas bonorum ipsa. Dic igitur quid est ipsa? »Iustitia est constans et perpetua uoluntas ius suum unicuique tribuendi  .« Qui enim hanc uoluntatem semper habet, ut suum ius  unicuique tribuat, et ea que alterius iuris sunt neminem usurpare permittat, iustus ille utique est. Sed nullum ius habet diabolus in humana natura. Deus et non diabolus hominem fecit. Dei itaque iuris est homo: ipse debet regnare in nobis, ipse debet possidere membra nostra. Sic enim Apostolus ait: »Non regnet peccatum  in corpore uestro mortali, ut obediatis concupiscentiis eius .« Latro est, predator est, non est iuris eius quod possidet, pelle eum a te: redde Deo possessionem suam, et iustus eris. Siquidem ille iustus est, qui suum ius unicuique tribuit. Ideo hoc nomen omnium sanctorum commune est, et omnes sancti iusti dicuntur, quoniam hec in se ipsis iustitiam operantur, et uitiis expulsis,  493 quod suum est, Domino reddunt. Alioquin quomodo iusti dicerentur, ad quorum  iudicia nemo uenit? Unde et Apostolus ait: »Si nosmetipsos iudicaremus, non utique iudicaremur .« Maxime autem propter iustitiam imperatores, et reges, et alie potestates ab initio constituti sunt; qui et suum ius unicuique tribuant, et iniurias fieri prohibeant, iniquos cerceant, bonos foueant et eque cuncta disponant. Quod si fecerint, beati erunt. De ipsis enim scriptum est: »Beati qui custodiunt iudicium, et faciunt iustitiam in omni tempore .« Itemque: »Diligite iustitiam qui iudicatis terram .« Sed quid de fortitudine dicam? sine qua et sapientia et iustitia inutiles esse uidentur. Est autem fortitudo non corporis,  sed mentis constantia, qua iniurias superamus, aduersa omnia toleramus et prosperis non eleuamur. Hanc fortitudinem non habet quicunque superbia, ira, auaritia, luxuria, ebrietate et his similibus superatur. Illi quoque fortes non sunt, qui in aduersis positi contra salutem anime liberari satagunt. Unde et Dominus ait: »Nolite timere eos qui occidunt corpus: animam autem non possunt occidere .« Similiter etiam et illi qui in prosperis se extollunt et superflua letitia resoluuntur, fortes dici nequeunt. Quomodo enim  fortes sunt, qu. cordis impetum celare et retinere non ualent? Fortitudo non uincitur, et si uincitur. non est fortitudo. Hanc fortitudinem habuerunt sancti, qui nec uitiis, nec tormentis, nec blanditiis superari potuerunt. Restat nunc de temperantia dicere, que in suis actionibus modum non excedit; quoniam superflua nulla querit  . Hec sit igitur eius definitio, et hec quidem tam necessaria est, ut mundus ipse sine ea stare non possit. Cum enim homo ex contrariis elementis compositus sit, nisi esset aliqua natura, que res contrarias et inimicas temperaret, in tanta discordia et tam immensa colluctatione diutius manere non posset. Sed hec disputatio philosophorum est neque uno sermone concludi potest. In omnibus itaque  negotiis temperantia utilis est. Audi quid beatus Paulus de ipsa sapientia dicat et quomodo eam temperantia indigere ostendat. »Non plus, inquit, sapere quam oportet sapere, sed sapere ad sobrietatem , .«  »Noli esse iustus multum, alias nimis.« Beatus quoque Benedictus, cuius auctoritas maxima est: utpote in quo Spiritus sanctus loquebatur, precepit similiter; ne quid nimis de fortitudine uero sic habet. Qui fortiter premit ubera ad eliciendum lac, elicit butyrum: et qui uehementer emungit, elicit sanguinem. Et hic igitur temperantia necessaria est. Ubera uero uehementer premit qui, postquam lacte exhausta sunt, adhuc ea premere, et quod non habent, ab illis exigere non cessat. Quicunque igitur ieiuniis, uigiliis,  aliisque afflictionibus seipsum, uel alios plus quam sua, uel eorum natura ferre ualeat, premere et affligere nititur, ille nimirum uehementer ubera premit, et unde sperat fructum uite, inde multoties fructum trahit peccati et mortis. Unde Apostolus ait: »Obsecro uos per misericordiam Dei, ut exhibeatis corpora uestra, hostiam uiuentem, sanctam, Deo placentem, rationabile obsequium uestrum .« Illud enim obsequium rationabile est, quo non ipsa natura, sed uitia perimuntur. Ecce satis breuiter dictum est de quatuor uirtutibus principalibus, quales, et quam necessarie omnibus sint maximeque potentibus, quibus mundi regimina credita sunt. uideamus modo quomodo se sequantur, et quomodo sine se esse non ualeant. Cui autem impossibile  esse uidetur, ut omnes habeat, det operam quantum potest, ut uel unam habeat, quam si habuerit, cetere procul dubio eam sequantur. Fac ergo, o princeps, quicunque es, ut iustitiam habeas et teneas. Hec enim tibi magis necessaria esse uidetur, et mox per hanc unam et sapiens, et fortis et bene moderatus omnibus apparebis. uide tamen, ut qui aliis iustitiam facis tu ipsius ne obliuiscaris, et qui in populo exerces iustitiam, exerceas etiam in temetipso. Iustus fuit Abraham; sicut enim de eo  scriptum est: »Quia credidit Abraham Deo, et reputatum est illi ad iustitiam .« Que enim iustitia maior, quam Creatori suo credere et obedire? Et quia hanc unam uirtutem habuit, ceteras quoque uirtutes eum habuisse haud dubium est. Fortis fuit Ioseph, qui se prouocantem ad libidinem superauit; in qua fortitudine, sapiens, iustus et modestus apparet. Iusti erant tres pueri, qui contra patrias leges idolum adorare noluerunt: in quo facto quam sapientes, quamque modesti fuerint, reuelatum est. Sapiens erat Daniel cui sua secreta reuelauerat Deus  ; quam iustus fuerit, duo presbyteri probauerunt; quam fortis, quem in lacu positum leones inuadere non audebant. Quia enim iam uitia superauerat; ideo leones eum timebant.  Cuius uero temperantie fuerit, quibus uescebatur, legumina, eiusque longa ieiunia 494 testantur. Sed uis audire de illis, quibus, quoniam unam ex his uirtutibus defuit, alias quoque perdiderunt? Perdidit Dauid fortitudinem, quem  uisa Bersabea carnis uoluptas superauit: a quo cetere uirtutes mox territe fugerunt. Quis eum tunc insipientem, iniustum, et sine temperantia fuisse dubitat, qui libidine superatus, tam grauia simul peccata commisit? Sed felix, qui penitentia ductus audire meruit: »Dimissum est tibi peccatum tuum .« Salomon quoque amissa sapientia, qua pre ceteris pollebat, idolis immolauit: a quo statim omnis iustitia, fortitudo et temperantia recessit. Sic igitur quere per singula: et cognosces, quod quatuor  uirtutes sine se esse non possunt. Si autem uic uidere eas sibi bene coniunctas et sociatas, respice apostolos et martyres, respice confessores Ecclesieque doctores quos quidem sic ille circumdederunt et complexe sunt, ut occidi quidem possent, ab eis autem separari omnino et deuelli non possent. Hoc autem significabant , illi quatuor aurei circuli, qui in arca testamenti erant, per quos duo uectes inducti nunquam ab eis separabantur: erant autem illi uectes cooperti auro purissimo. Quoniam enim arca testamenti Ecclesiam sanctam significet, satis notum est. Quatuor uero circuli quatuor superius dicte uirtutes sunt, auree utique, omnique pulchritudine clariores, quibus qui ordinatus  non fuerit, neque clarus, neque pulcher est. Duos uero uectes Petrum et Paulum intelligo, ceterosque sanctos, sine quibus Ecclesia Dei nec leuari, nec portari, nec regi potest. Et isti quidem aurei sunt, quia uite immaculate et sapientie luce refulgent. Nunquam uectes a circulis extrahuntur, quia uir sancti nunquam a predictis uirtutibus separantur. His igitur portatur arca; quia istorum fide, doctrina et exemplis sancta Ecclesia regitur, et uirtutum gradibus episcoporum et sacerdotum ministerio ad celestia subleuatur. Sed ualde timendum semper est  episcopis et sacerdotibus, ne sine uectibus arcam Dei ferre conentur. Sine uectibus enim arcam Dei heretici ferunt, qui suas nenias predicantes apostolorum auctoritates fugiunt et a catholica fide et doctrina recedunt. Sint semper memores quid acciderit filiis Heli, Ophni uidelicet, et Phinees. qui arcam Dei captiuauerunt, et ipsi in prelio perierunt. Erant enim reprehensibiles ualde et uita moribusque proterui. Unde non immerito Ophni discalceatus, Phinees uero os mutum interpretatur. Non enim est conueniens, ut Ecclesiam Dei regendam suscipiat ille, qui mutus est et qui nondum pedes calceatos habet in preparatione Euangelii pacis. Tales igitur Ecclesiam Dei captiuant et malignis spiritibus in seruitutem tradant; sed ipsi quoque in prelio moriuntur,  qui ceteros a morte liberare debuerant. Quatuor illi colores, quibus uela et cortine tabernaculi intexte erant, qui ubique simul et nunquam separatim ponebantur, quatuor istas uirtutes significabant. Hiacynthus uidelicet, et purpura coccus bis tinctus, et bissus retorta  de quibus in Exodum sufficienter diximus: Nunc autem loquendi solummodo materiam ministramus. Illis tabernaculum, istis uero Ecclesia ornatur et decoratur, quia sine sapientia, sine iustitia, sine fortitudine et temperantia nulla anima ornari uel decorari potest. Hec sunt illa ornamenta de quibus dicitur: »Astitit regina a dextris tuis in uestitu deaurato, circumamicta uarietatibus .«



CAPUT u. De humilitate.


Docet nos beatissima uirgo Maria humilitatis mater, et filia, quanta sit uirtus humilitas. »Magnificat, inquit, anima mea Dominum. Et exsultauit spiritus meus in Deo salutari meo. Quia respexit humilitatem ancille sue .« Non dixit, quia respexit patientiam meam, pietatem meam, misericordiam meam, innocentiam meam, uirginitatem meam, et ceteras uirtutes, quibus uirgo beatissima abundabat, quibus quasi regalibus ornamentis induta erat: sed hoc solummodo dicere uoluit: quia respexit humilitatem ancille sue. »Ad quem enim respexit Deus, nisi ad humilem, et quietum, et  trementem uerbis eius?«  Multis  ornamentis induta erat uirgo nostra; conuenientius dicere potui, domina nostra, regina nostra; sed hoc unum pre ceteris rutilabat, quod Deum et Dominum respexisse dixit. Et hoc est fortassis quod in Canticis canticorum ad ipsum specialiter Dominus ait: »uulnerasti cor meum, soror mea sponsa, uulnerasti cor meum in uno crine colli tui, et in uno oculorum tuorum .« Nusquam enim humilitas tam facile deprehendi potest quam in collo et in oculis. Hoc enim humilium proprium est, ut inclinato collo et oculis ad terram deflexis incedant. Sicut e contra superbi semper erecta ceruice et superciliis eleuatis gradiuntur. Unde et  Moyses precipit de turture et columba, quando immolatur, ut caput ad collum retorqueatur. Non 495 recipit Deus sacrificia superborum: »Excelsus est, et humilia respicit, et alta a longe cognoscit .« Quid sunt alta, nisi erecta et superba? Et hec quidem respicere dedignatur. Unus igitur crinis, qui non erectus stat, sed humilis iacet, ipsa humilitas est; qua collum uirginis decoratur. Unum uero oculorum dixit, quia non de pluribus, sed de una uirtute loquebatur. Habet tamen duos oculos soror et sponsa Christi, quorum altero terram, altero uero respicit celum. Per hos autem humilitas et contemplatio designatur, et plus sepe placet Deo oculus humilitatis, qui terram respicit, quam oculi contemplationis, qui ea que scire  non licet aliquando perscrutantur. Unde et alibi ait: »Auerte oculos a me, quia ipsi me auolare fecerunt .« Si enim licitum esset omnia scire, non diceret Apostolus, »que non licet homini loqui .« Que enim loqui non licet, neque scire licet. Egregie autem factum est, quod humilem matrem Dominus elegit; humilis filius humilem matrem habere debebat. Non enim de leena, sed de oue nascitur agnus: nichil in animalibus oue, et agno humilius est. Percute, macta, iugula, occide, nec uoce queruntur, nec cornu minantur, nec dente, uel pedibus se defendunt. Unde et eleganter de ipso Domino per prophetam dicitur: »Sicut agnus ad occisionem ductus est, et non aperuit os suum .« Diabolus per  superbiam, quantum in ipso fuit, super omnes celos ascendit: Christus per humilitatem in terram descendit; »humiliauit enim se, ut ait Apostolus, factus obediens usque ad mortem .« Huius humilitate saluati sunt, qui illius superbia perierunt. Ille Altissimo similis fieri uoluit: hic autem formam serui similitudinemque suscepit. Eua per superbiam displicuit Deo, per humilitatem Maria placuit Redemptori. Illa superbiens obedire noluit, nimisque audacter, et imprudenter ad lignum uetitum accessit. Hec autem uerecunda et humilis obedientiam profitetur, dicens: »Ecce ancilla Domini, fiat mihi secundum uerbum tuum .« Ad hanc igitur tantam humilitatem respexit Deus,  et ideo hec una ex omnibus mulieribus, quecunque sunt, uel fuerunt, uel future sunt, a Domino electa est, que et Dei mater fieret et celi terreque regina uocaretur. Dicat igitur uirgo beatissima: »Magnificat anima mea Dominum; quia respexit humilitatem ancille sue .« Dicat enim quid glorie, quid honoris, quid beatitudinis inde consecuta sit, quod sic eam Dominus respicere uoluit: »Ecce enim: ait, ex hoc beatam me dicent omnes generationes.« uide ergo quanta sit uirtus humilitatis, que Deum in terram descendere et hominem in celum ascendere facit. Hec est, que deponit potentes de sede et exaltat humiles. »Omnis enim  qui se exaltat humiliabitur, et qui se humiliat exaltabitur .« Quam bene inter se conueniunt hec duo matris et filii testimonia; dum ea que mater dixerat, filius affirmat. Narrat Saluator noster, quod duo homines ascenderunt in templum ut orarent; unus Phariseus, alter Publicanus, unus superbus, et alter humilis . Alter omnes respiciebat, alter nec oculos ad celos leuare audebat. Inclinatus igitur stabat, quod, sicut superius diximus, magne humilitatis indicium est. Et superbus quidem nichil profecit: humilis autem iustificatus domum suam rediit. Qui non intelligit, quantum bonum humilitas est; hoc intelligere satagat, quantum malum superbia sit. Facile enim unaqueque res per suum contrarium intelligi potest.  Humilitas autem et superbia contraria sunt, et de superbia quidem dicit Psalmista: »Non mihi ueniat pes superbie, et manus peccatoris non moueat me. Ibi ceciderunt omnes qui operantur iniquitatem, expulsi sunt nec potuerunt stare .« Malus pes, mala manus. In illo cadunt omnes, ac expulsi cadunt omnes. Bonos pedes habebant primi parentes nostri, antequam per superbiam peccassent. Peccauerunt, ceciderunt, et pedibus illis infirmis et podagricis stare non potuerunt. Quot sunt uitia, tot sunt et superbie pedes, que et peccatoris manus nichilominus dici possunt. Iste peccator diabolus est, cuius inuidia manus multas mouet, multos impellit, multos ab honestate et iustitia diuellit, et in mortis precipitium ire compellit. Singulariter  pedem et manum posuit, quia usitatissimum est Scripturarum pro plurali numero singularem ponere. Secundum illud »misit in eos cenomyam ,«  id est muscam caninam, »et comedit eos, et ranam, et disperdidit eos. Ibi ceciderunt omnes qui operantur iniquitatem:« ibi auarus, ibi raptor, ibi luxuriosus, ibi sacrilegus, ibi homicida, ibi periurus, ibi adulter et fornicator ceciderunt. Expulsi sunt enim et diabolica manu commoti, quia iam pedibus infirmi erant, stare non potuerunt. Non enim inconueniens, si quis etiam sic intelligere uoluerit: »non ueniat mihi pes superbie,« id est, non sit superbia mihi pes; non ipsa me ferat, quia in ipsa ceciderunt omnes maligni spiritus qui ubique operantur iniquitatem.  Expulsi sunt de supernis sedibus, nec potuerunt stare. Si quis autem hoc diligenter consideret, quare non cedrum uel abietem, que altissime sunt, se Dominus 496 uocare uoluerit, sed potius uitem que inter alias arbores humillima est, et alieno egens auxilio, etiam in hoc cognoscere poterit, quantum semper Dominus humilitatem dilexerit. »Ego, inquit, sum uitis, et uos palmites ,« discipulis loquebatur, quos ad humilitatis gloriam inuitabat. Et tale erat ac si diceret: De parua arbore parui rami; de gracili arbore graciles rami procedunt, tales tamen, que spatiose circa  se terram ualeant occupare. Hec est enim illa uitis, de qua scriptum est: »Extendit palmites suos usque ad mare, usque ad flumen propagines eius .« Si quidem »in omnem terram exiuit sonus eorum, et in fines orbis terre uerba eorum .« Nulla arbor est, que suo fructu tantum utilitatis hominibus conferat, quantum uitis, et si parua et humilis sit. Granum quoque non arboribus, sed in humili nascitur herba. De quo similiter Dominus ait: »Nisi granum frumenti cadens in terram mortuum fuerit, ipsum solum manet. Si autem mortuum fuerit, multum fructum affert ;« se nimirum granum frumenti esse significans. Nihil his duabus speciebus hominum uite in terra utilius, per quas, quia ualde  humiles sunt, seipsum Saluator noster significari uoluit. Et notandum que pene ille arbores, que humiles sunt, fecundiores magisque fructifere esse probantur. Ecce dum ista pertracto, subito in mentem uenit illa arbor nobilissima quam ipsa sacra Scriptura pulcherrimam uocat, quam quidem, quoniam et ipsa ualde humilis est, silentio preterire non debeo.  Lege Leuiticum, et inuenies ubi Dominus per Moysen loquitur filiis Isrel de festiuitate tabernaculorum. Septem diebus hec festiuitas agebatur; precepitque Dominus filiis Isrel, ut sumerent fructus arboris pulcherrime, spatulasque palmarum, et ramos ligni densarum frondium, et salices de torrente, et letarentur coram Domino.  Omnibus igitur diebus hanc festiuitatem  agere debemus, qui eam septem diebus agere iubemur. Quid est autem festa celebrare, nisi ab iniquitate cessare et in bono opere perseuerare? Illi uero in tabernaculis perseuerant, qui in hoc mundo manere nolentes ad aliam patriam festinant, dicentes cum Apostolo: »Non habemus hic manentem ciuitatem, sed futuram inquirimus .« Hanc enim festiuitatem nostram digne agere non ualemus, nisi pulcherrime arboris fructum habeamus. Pulcherrimam uero arborem, citri arborem Hebrei intelligunt, que utique et odore, et sapore, et fronde, et flore, et ipsius fructus magnitudine et pulchritudine tam nobilis est ut difficile inueniatur que ei digne comparari possit. Per hanc igitur  pulcherrimam, humilemque arborem beatam uirginem Mariam intelligimus, de qua scriptum est: »Et terra nostra dabit fructum suum ;« itemque: »De fructu uentris tui ponam super sedem tuam .« Qui arborem intelligit, de fructu non ambigit. Fructus enim Christus est, cuius omnis festiuitas celebrari potest. Hunc igitur fructum suscipiamus in festiuitatibus nostris: hoc reficiamur, hoc satiemur, huius carne et sanguine impinguemur et inebriemur. Arboris quoque huius pulcherrime nunquam obliuiscamur, ad ipsam semper respiciamus, fructum uite et salutis ab ea queramus. O uere lignum pulcherrimum,  quod talem meruit portare fructum! Nos eam arborem uocamus, sed Scriptura lignum appellat. Quia enim uirgo peperit, non arbor, sed lignum dicitur. Hanc enim significauit illa uirga Aaron que, cum sicca esset, et flores, et frondes, et nuces amigdalinas protulit. Per spatulas uero palmarum, que in hac festiuitate requiruntur, instrumenta uictorie designantur. Spatula enim diminutiuum est a spata, palma uero uictoriam significat. uictorie uero instrumenta, uirtutes et bona opera sunt, quibus uitia et maligui spiritus superantur. Sunt igitur he spatule ualde necessarie in festiuitatibus, quia tunc maxime inimicorum insidiis infestantur. Rami autem arboris densarum frondium, sanctorum uolumina, sermones, uerba et exempla intelliguntur.  Talis arbor beatus Paulus, cuius frondes densissime, cuius uerba copiosissima sunt; cuius folia non eadent, cuius omnia uerba adimpleri oportet. Et ipse quidem tam necessarius uobis in festiuitatibus nostris, ut sine ipso uix unum sermonem facere ualeamus. Si uis scire de ipso quam humilis arbor etiam sit, audi ipsum dicentem: »Ego enim minimus apostolorum sum, qui non sum dignus uocari apostolus .« Arborem autem densarum frondium, quantum ad litteram myrtum nonnulli intelligere uolunt, que quidem arbor satis parua et humilis est. Et propter hanc fortasse humilitatem, non spatas, sed spatulas palmarum dixit, quia, quamuis palma procera arbor sit, spatula autem diminutiuum est, in quo apertissime  humilitas declaratur. Restant salices de torrente, per quas memoria figuratur, quia in memoria quecunque in festiuitatibus fiunt et dicuntur, quasi in uno fasciculo uinciuntur, ut a corde non dilabantur et semper in memoria habeantur. Salix enim tenacissima arbor est, et preter hoc, nichil in ea esse uidetur, unde etiam, si uelit, superbire ualeat; bene autem de 497 torrente salices assumuntur, quia illa memoria maxime nostris in necessitatibus necessaria est, que de sanctarum Scripturarum fluminibus habetur. Non enim nostra, sed sanctorum uerba narrare debemus, et non ea que trahamus de corde nostro, sed que hauriamus de fontibus Isrel. uidemus quod parue arbores placent Deo, uidemus quod omnis  superbie altitudo displicet Deo . Humiliemur ergo sub potenti manu Dei, ut nos exaltet in tempore tribulationis, qui uiuit et regnat in secula seculorum.



CAPUT uI. De misericordia.

Misericordias Domini in eternum cantabo .« Quid rex, et propheta Dauid de misericordia senserit, satis his uerbis declaratur; dum se misericordie laudes in eternum cantaturum promittit. De qua et alibi ait: »Misericordiam et iudicium cantabo tibi, Domine .« Sic misericors est Dominus, ut iustitiam non derelinquat   , sic iustus est, ut misericordie non obliuiscatur. Facit misericordiam, sed penitentibus et misericordiam facientibus. Fac igitur misericordiam, si uis ut tui misereatur; dimitte et dimittetur tibi: da, et dabitur tibi, ipse hoc dicit: »Si dimiseritis hominibus peccata eorum, et Pater uester celestis dimittet uobis peccata uestra; et si non dimiseritis hominibus peccata eorum, nec Pater uester dimittet uobis peccata uestra .« »Estote ergo misericordes, sicut et Pater uester celestis misericors est: qui solem suum oriri facit super bonos et malos, et pluit super iustos et iniustos .« Ad misericordiam nos prouocat Saluator noster. uiam salutis ostendit: docet nos per quam uiam ad patriam redeamus: non est  alia uia per quam redire possimus. Sed uide quam facilis uia: dimitte, et dimittetur tibi. Non uis dimittere centum denarios ut mille talenta dimittantur tibi? Scito quod tortores te exspectant, qui te in carcerem trudant; neque inde exire permittent, donec uniuersum debitum soluas. Heu! quot ibi modo sunt, qui, quoniam in hoc seculo dimittere noluerunt, modo dolent, modo seipsos accusant, modo penitet, sed talis penitentia sera, inutilis et infructuosa est. Si modo diceretur eis: »Dimittite, et dimittetur uobis ;« cum quanto gaudio nunc dimitterent; suisque debitoribus parcerent? Et isti quidem non poterunt cantare misericordias Domini in eternum; quoniam tantum in hoc seculo misericordia eius; in inferno autem nulla est redemptio.  Boni uero misericordias Domini in eternum cantabunt, quoniam sine fine gratias agent Deo: ipsum laudabunt, qui non ex meritis eorum, sed ex sua misericordia tantam beatitudinem eis preparauit. »Misericors et miserator Dominus, patiens et multum misericors ,« cum pro nobis in cruce pateretur, nimia misericordia superabundans pro suis etiam crucifixoribus orabat, dicens: »Pater ignosce illis, quia nesciunt quid faciunt .« Unde et bene subditur: »Suauis Dominus uniuersis ;« uniuersis quidem, quia ipsis quoque inimicis. »Et miserationes eius super omnia opera eius .« Celum, terram, mare, angelos et homines fecit Deus; sed miserationes eius super omnia opera eius.  Quas miserationes propheta considerans, expauit, dicens: »Domine, audiui auditum tuum, et timui, consideraui opera tua, et expaui. In medio duorum animalium cognosceris .« Et reuera hec eius opera, iste ipsius operationes, super omnia illius opera sunt, multumque pauenda, quod Rex regum, et Dominus dominantium, qui ex nichilo omnia fecit, pro seruis nequissimis inter iniquos deputatus est, et morte turpissima condemnatus est, pulchre autem Greci oleon misericordiam uocant, quia sicut in liquoribus oleum superius est, ita in cunctis Dei operibus misericordia superior est, sicut et modo superius dixit, quia  miserationes eius super omnia opera eius. Quemcunque enim liquorem oleo super fuderis, oleum semper desuper natat. Oleum igitur misericordiam significat. Ideo enim toties uncti sumus, ut nunquam misericordie obliuiscamur. In uertice, in fronte et in pectore omnes communiter uncti sumus. Reges autem et sacerdotes alias preter istas suscipiunt unctiones, quoniam iudices in populo Dei constituti, plures et maiores misericordias, quam ceteri facere debent. In uertice si quidem uncti sumus, ut inde omni superbia excussa, ibi misericordia sedem habeat, cui omnes sensus nostri semper obediunt. Quinque enim corporis sensus in capite sunt, qui omnes misericordie seruire debent. Seruiunt autem, si et oculi super egenum et pauperem intendunt,  et aures clamorem pauperum audiunt, et lingua sermones suos in iudicio disponit. »Iucundus enim homo, qui miseretur, et commodat, disponit sermones suos in iudicio, quia in eternum non commouebitur .« Que autem in fronte unctio est, totam hominis faciem et exhilarare, et ad misericordiam preparare debet, ut bona uoluntas, que in corde est, in ipsa facie cognoscatur. »Hilarem enim datorem diligit Deus .« In pectore uero uncti sumus, 498 ut misericordie bonum nunquam a corde nostro et a memoria recedat. Manus autem, que uncte sunt, pauperibus non clauduntur, rapere et ferire nesciunt, laborant semper quod bonum est, ut habeant unde tribuant necessitatem patientibus. Qui ergo  post tantas unctiones se ad misericordiam non extendit, sed durus adhuc, contractus, infirmus et paralyticus iacet, quia a misericordia longe est, quam indulgentiam sperare potest? Qui igitur aliter non potest, uel affectu, uel desiderio se extendat. Ipsi quoque parietes, et montes, et ligna ad misericordiam nos inuitant. Ideo enim altaria, lapides et parietes unguntur, ut homines, qui per eos significantur, suas unctiones in eis intelligant, et intelligendo custodiant. Frequenter Saluator noster in montem Oliuarum ascendere et orare solebat; inde etiam celos ascendit, ibi discipulos reliquit, quos tamen nunquam dereliquit. Sic igitur non solum uerbis et exemplis, uerum etiam ipso actu ad misericordiam prouocabat. Mons  oliuarum mons pacis et misericordie est. ualde sibi coniuncte pax, et misericordia; unde non immerito utraque per oliuam significatur. Quot sunt uirtutes, tot sunt montes, in quos ascendere, et in quibus orare possumus. In monte humilitatis stant humiles, et orant: in monte patientie stant et patientes, et orant: in monte obedientie stant obedientes, et orant. Sic igitur in monte misericordie stantes pacifici et misericordes, et orant; in hoc igitur monte maneamus. Hic discipulos Dominus reliquit: hinc est uia, qua itur in celum. Nec enim sine causa de lignis oliuarum Cherubim fuisse referuntur, qui  alis extensis in templo stantes populum docebant. uis uolare? suscipe alas misericordie; iste te ferent ad Patrem misericordie, et ad Deum totius consolationis. Ad iudicium ueniens Dominus, sicut uerba sancti Euangelii docere uidentur, de sola misericordia sermonem facit: alios de misericordia laudans, alios quia misericordiam non habuerunt reprehendens et damnans. »Esuriui, inquit, et dedistis mihi manducare; sitiui, et dedistis mihi bibere; hospes fui, et collegistis me; nudus, et cooperuistis me; infirmus, et uisitastis me uenite ergo, benedicti Patris mei, percipite regnum, quod uobis paratum est ab origine mundi .« Illis autem interrogantibus, quando sic eum uiderint, uel sic et ministrauerint, ait: »Quod uni ex minimis  meis fecistis, mihi fecistis .« Ceteris uero, qui hoc facere noluerunt, sola est damnationis sententia. Ecce quomodo sunt miserationes eius super omnia opera eius. Quidquid compassione, quidquid largitate, quidquid liberalitate, quidquid pietate fecimus, si tamen pro Dei fecimus, totum spectat ad misericordiam. Omnes Scripture diuine, omnes apostolorum et prophetarum libri misericordie laudibus pleni sunt, precipue tamen liber Psalmorum, qui tantum misericordie laudibus superabundat, ac si alia materia non esset, de qua loqui potuisset. Confiteantur igitur Domino misericordie eius, et mirabilia eius filii hominum. Confitemini Domino quoniam bonus, quoniam in seculum misericordia  eius. Dicat nunc Aaron, quoniam bonus, quoniam in seculum misericordia eius. Dicant nunc omnes, qui timent Dominum, quoniam bonus, quoniam in seculum misericordia eius. Sed »quis sapiens, et custodit hec, et intelliget misericordias Domini?«  qui uiuit et regnat in secula seculorum. Amen



CAPUT uII. De pace  .

»Gloria in excelsis Deo, et in terra pax hominibus bone uoluntatis .« Hec uox non est hominis, hec uox angelorum est; hoc angelorum cecinit multitudo, quando Christus natus est, ut Euangelii uerba testantur. Et reuera tunc celis gloria, et terre pax reddita est, quando princeps  pacis Saluator noster de uirgine natus est, quando populus, qui sedebat in tenebris, uero lumine illuminatus est. Et relicta idolorum cultura, Creatorem laudare, magnificare et glorificare cepit, illi soli eam gloriam exibendo, quam demoniis prius exibere solebat. Et tunc quidem homines pacem habere ceperunt. Deum enim et proximum diligentes, iram, et odium, et discordiam a se repellentes, in unius fidei concordiam conuenientes, sibi inuicem consentientes, uanam philosophorum et hereticorum doctrinam fugientes: ad ipsum cum apostolo omnes dicentes, et nemini iniuriam facientes  . Talis pax in Ecclesia Dei est: talis pax est hominibus  bone uoluntatis. Bestie pacem habere non possunt, que sanguine gaudent et credulitate nutriuntur. Non datur hec pax hominibus male uoluntatis, quia »non est pax impiis ,« dicit Dominus. Illa pax sanctorum est; ista concordia illorum est, de quibus dicitur: »Multitudinis autem credentium erat cor unum et anima una .«---»Ecce quam bonum, et 499 quam iucundum habitare fratres in unum .« Hanc pacem habuit Ierusalem, que uisio pacis interpretatur. Illa uidelicet Ierusalem, in qua ille Rex pacificus habitat; »cuius uultum desiderat uniuersa terra .« »Et factus est in pace locus eius, habitatio eius in Sion: ibi confregit potentias, arcum, scutum, gladium et  bellum .« Nonne audis quod omnia instrumenta discordie, omnia instrumenta litis et contentionis confracta sunt in Sion; sola pax et concordia regnat in Ierusalem  . Qui pacem non diligit, pacis principem a se repellit. Non habitat Christus, nisi in Ierusalem, nisi in loco pacis et quietis; neque conueniens fuit, ut alibi, quam in loco pacis Rex pacificus habitaret. De quo uidelicet pacifico rege in Canticis canticorum scriptum est: »uinea fuit pacifico, in ea, que habet populos, tradidit eam custodibus; uir affert pro fructu eius mille argenteos. uinea mea coram me est. Mille tui pacifici, et ducenti his, qui custodiunt fructus eius .« Breuiter autem sensus et ordo uerborum talis est. »uinea fuit pacifico,« in ea  gente, que habet multos populos. Quis iste pacificus sit, palam est, et »tradidit eam custodibus,« apostolis uidelicet et doctoribus  . »uinea mea coram me est,« dicit igitur ille, qui loquitur Ecclesie, cui loquitur. Illi mille argentei tui pacifici, et ducenti alli dantur custodibus qui custodiunt fructus eius. Ego sic iudico, sic mihi bonum uidetur esse. Nunc autem singula disseramus. Dixerat Ecclesia: »Ego murus, et ubera mea sicut turris ex quo facta sum coram eo, quasi pacem reperiens .« Deinde sequitur: »uinea fuit pacifico in ea, que habet populos.« Prius, inquit Ecclesia, quam pacem habuissem, priusquam pacificum regem cognouissem, infirma ac debilis eram,  neque me ab hostibus defendere ualebam: nunc autem fortis sum, et quasi murus inexpugnabilis facta sum, et ubera mea  , doctrine mee, quorum lacte nutrio filios meos, contra omnem huius mundi sapientiam, contra philosophorum et hereticorum argumentationes quasi turres ualidissime  facta sunt. Ad hec satis conuenienter aliquis respondere potest: Fortis quidem ea, sed omnis hec tua fortitudo in custodibus est. De quibus subditur: »uinea fuit pacifico, in ea, que habet populos, tradidit eam custodibus.« Iste pacificus Saluator noster est, qui mundum Deo Patri reconciliauit: »Ipse enim est pax nostra, qui fecit utraque unum .« Cuius uinea Ecclesia est, intra cuius terminos Hebrei, Greci, et Latini, et Barbari, omnes gentes, populi et nationes continentur. Hanc autem custodibus tradidit, apostolis uidelicet et doctoribus, qui eam custodirent, colerent, nutrirent, superflua resecarent, et alias uites pro aliis pastinarent. Quibus etiam custodibus uir affert pro fructu eius mille argenteos, quibus omnia quecunque in  expensis debitisque soluendis necessaria sunt, persoluere ualeant. Millenarius namque numerus perfectus est, quoniam ex solis denariis constat. Decies namque centum, uel centies decem mille fiunt. Quibus igitur mille argentei dati sunt, illi nimirum omnem utriusque Testamenti scientiam, omnemque gratiarum plenitudinem suscipere meruerunt  . uir autem Christus est, de quo alibi scriptum est: »Beatus uir, qui non abiit in concilio impiorum .« Et ipse quidem ne uinee sue fructum amittat omnem, hanc gratiarum plenitudinem eius custodibus largitus est. Tota laus istius uinee in solo fructu est, ideoque laudatur, ideo amatur, ideo custodibus traditur et commendatur, quia multum et bonum fructum reddit. Sicut  econtrario  illa alia uinea, inde et damnata, et repudiata est, quia in amaritudinem conuersa, pro uuis labruscas, pro uino dedit acetum . Bonus fructus, uirtutes, et bona opera sunt, cum quibus et angeli, et homines creati sunt. Quod autem ait: »uinea mea coram me est,« tale est ac si diceret: Custodibus quidem eam tradidi; non tamen ab eius custodia destiti, semper coram me est, eam per me ipsum custodire non cesso: »Nisi enim Dominus custodierit ciuitatem, in uanum uigilant qui custodiunt eam .« Nunc autem uideamus quid Salomon, siue potius Spiritus sanctus, per Salomonem de custodibus ad Ecclesiam dicat: »Mille tui pacifici, et ducenti his, qui custodiunt fructus  eius.« Ac si dicat: Mille argentei uiri tui, regis tui, et pacifici tui, de quibus supra dictum est, et super illos mille alii ducenti dentur his custodibus, qui custodiunt fructus eius. Digni enim sunt qui et illos et istos suscipere debeant: per mille argenteos, gratiarum omnium, 500 et totius scientie plenitudinem  significari diximus. Hec autem multos habuisse legimus, qui ad eterne beatitudinis gloriam non peruenerunt. Sicut illi, qui in iudicio dicturi sunt: »Domine, nonne in nomine tuo prophetauimus, demonia eiecimus, et uirtutes multas fecimus?«  Quibus a Domino dicetur: »Amen dico uobis, nescio uos.« Non enim sufficiunt mille argentei ad beatitudinem suscipiendam, quamuis sufficere uideantur ad Ecclesiam regendam. Dentur igitur sanctis et alii ducenti, per quos omnium animarum et corporum perfectionem et sufficientiam intelligimus, ut duplicia in terra possidentibus nichil ad beatitudinem deesse possit. Centenarius namque perfectus est numerus; quoniam ex solis denariis constat, in quibus omnes numeri continentur, cuius  quidem duplicatio ad utriusque hominis perfectionem pertinere uidetur. Si autem uelimus dicere, quod, qualis, et quanta sit pax, obuiat nobis Apostolus, dicens: »Et pax Dei, que exsuperat omnem sensum, custodiat corda uestra, et intelligentias uestras .« Quis enim dicere ualeat, quid, uel quale, uel quantum sit illud, quod omnem sensum exsuperat, et omnem intelligentiam transcendit? Et reuera cum hec pax, que in primo homine perierat, ut in secundo homine Iesu Christo redderetur hominibus, tantum pretium solutum sit, ut arcanum uoluntatis Dei, neque dici, neque cogitari possit. Si ergo fieri potest, et quod in nobis est cum omnibus hominibus pacem habeamus. Nam et si alter pacem fugiat; tu tamen si eam offeras, et habere  cupias, quantum in te est, tu pacis beneficio non priuaris. Unde Psalmista ait: »Cum his qui oderunt pacem, eram pacificus .« »Beati autem pacifici, quoniam filii Dei uocabuntur .« Merito autem cum adhuc in diluuio arca fluctuaret, nichilque aliud ubique, quam aque apparerent, cum ramo oliue columba rediit, per quem pax reddita, et tranquillitas significabatur. In illa arca erat totum genus, omnes gentes, omnes populi, et nationes ibi erant: quibus tunc in illa columba Spiritus sanctus quodammodo loquebatur, et dicere uidebatur: Pacem habete, pacem tenete, pacem diligite, sine qua nemo Deum uidebit, et Deus pacis et dilectionis erit uobiscum. Pauci quidem  estis, sed res parue concordia crescunt, magne discordia dilabuntur. Omnia animalia ibi erant collecta, et pauca ex omnibus electa, que pacem haberent et tenerent, et sibi inuicem non nocerent. Puto autem hanc pacem, etiam postea quam de arca egressa sunt, aliquanto tempore inter eos fuisse. Leones enim et griffi, tigrides et pardi, lupi et ursi, et alie bestie, que de rapina uiuere solent, oues et capras, boues et asinos, et alia mitia animalia penitus consumpsissent; presertim cum non tam cito a se diuidi et recedere potuissent. Quod quidem etiam de auibus intelligi potest. Sed hanc pacem eorum filii postea uiolarunt, parentum federa  ignorantes. Si igitur sancta pax inter bestias fuit in arca, quanta inter Christianos pax et concordia esse debet in Ecclesia? Audiamus igitur Dominum dicentem, et hoc, quod dicit memorie commendamus: »Pacem relinquo uobis, pacem meam do uobis, non quomodo mundus dat, ego do uobis ;« pax mundi temporalis est et cito transit, pax Christi est eterna, et nunqua finitur.



CAPUT uIII. De patientia.

Dominus et Saluator noster ad patientie constantiam et fortitudinem apostolos inuitans, eis in Euangelio loquitur, dicens: »Beati qui persecutionem patiuntur propter iustitiam, quoniam ipsorum est  regnum celorum .« Non sunt igitur beati omnes, qui persecutionem patiuntur  : multas enim persecutiones et faciunt et patiuntur mundi huius amatores, periuri, adulteri et raptores; tamen non beati, sed miseri sunt, quia non propter iustitiam, sed propter suas concupiscentias et uoluptates, propter mundi honores et dignitates, et propter multas quas faciunt iniquitates talia multoties patiuntur. Quis enim eorum miserias et cruciatus, et exquisita omnium tormentorum genera ualeat enumerare, quibus se uicissim isti filii iniquitatis excruciant et affligunt, ut alter alterius bona possideat. Hic obscure carceris tenebre, fames et sitis, frigus et calor, membrorum abscissio, oculorum  auulsio, fetor intolerabilis, et cetera, que filii diaboli eius martyribus, ipso cogente, instigante, inferre possunt. Nam et Satanas suos martyres habet, qui quanto maiora tormenta in illius seruitio hoc in seculo patiuntur, tanto fortiora in altero seculo eos exspectant. Hec est enim propria et singularis consuetudo, ut qui plus ei seruiunt, et maiora et grauiora tormenta ab eo patiantur. Huius martyres fuerunt Iudas Iscariotes, et Nero impiissimus, qui seipsos digno suspendio et interemptu suffocauerunt et occiderunt. Huius 501 et isti martyres sunt, qui usque hodie contra se non pro iustitia pugnant, sed pro sua auaritia et iniquitate se uicissim impugnant, et iniquo odio persequentes, se quasi bestie crudeliter interficiunt. Non ergo  beati, sed miseri sunt, qui tales et taliter persecutiones patiuntur, quoniam nunquam introibunt in regnum celorum. Soli itaque sunt beati de persecutionibus suis, qui propter iustitiam eas patiuntur. Et unde hoc probatur, quoniam ipsorum est regnum celorum. Unde et Apostolus ait: »Non sunt condigne passiones huius temporis ad futuram gloriam, que reuelabitur in nobis .« Beati igitur apostoli et martyres, beati confessores et uirgines, qui non pro rebus transitoriis, non pro diuitiis fugacibus, non pro uanis honoribus et dignitatibus, neque pro suis offensis et iniquitatibus, sed pro sola iustitia, quam predicabant, tam dura tormenta,  tantasque persecutiones passi sunt. Interroga Paulum de suis persecutoribus, et respondebit tibi: »A Iudeis quinquies quadragenas, una minus, accepi; ter uirgis cesus sum, semel lapidatus sum, ter naufragium feci; nocte et die in profundum maris fui, in itineribus sepe, periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine: periculis in mari, periculis in falsis fratritribus: in labore et erumna, in uigiliis multis .« Et alibi: »Nolo uos ignorare, fratres, de tribulatione nostra, que facta est nobis in Asia, quoniam supra modum grauati sumus supra uirtutem, ut tederet nos etiam uiuere .«  Interroga eum propter quid discrimina  hec omnia passus sit, et audies pro nulla alia causa, nisi propter iustitiam et ueritatem, quam predicabat, et quia Christum Dei Filium esse dicebat. Lege in Actibus apostolorum, ubi Iudei precipiunt apostolis ne amplius loquantur in nomine Iesu, et audies Petrum respondentem: »Obedire oportet Deo magis quam hominibus .« Unde in carcerem trusi et flagellati »ibant gaudentes in conspectu concilii, quoniam digni habiti sunt pro nomine Iesu contumelias pati .« Sed interim de apostolis taceamus. Ad martyres ueniamus: respice Laurentium  super craticulam extensum, et sua sponte patientem, atque Cesari dicentem: Infelix, has epulas ego semper desideraui; et interroga quid fecerit, quid peccauerit, ut sic assari  mereretur? Quid aliud respondere poterit, nisi quia iustitiam predicauit, et idola uana et falsa esse dixit, que nec sibi, nec aliis adesse possunt? Hoc ipsum dicimus de aliis omnibus. Interroga unumquemque, et nichil aliud respondebit tibi. Beati igitur isti, beati et omnes alii, qui propter iustitiam persecutionem patiuntur. Non dixit quibus propter iustitiam persecutiones inferuntur,  quia non illatio beatum facit. Non qui eas fugit, sed qui patitur, beatus erit, quamuis et fugere aliquando licitum sit. Sed et alia causa beatitudinis est fugienti, alia uero patienti. Aliud est pugnando, et aliud fugiendo hostem euadere, quamuis utrumque ad salutem pertineat. Melius est pugnare, quam fugere: melius  est fugere, quam negare. Sed »unusquisque proprium donum habet ex Deo .« Utrumque Dominus precipit, et fugere et pugnare. »Si uos, inquit, persecuti fuerint in una ciuitate, fugite in aliam .« Econtra uero: »Nolite timere eos qui occidunt corpus, animam autem non possunt occidere; sed potius eum timete, qui potest corpus et animam perdere in gehennam .« Bonus medicus aliter infirmis, aliter sanis respondet. Bonus dux aliter equites ordinat, et aliter pedites. »Beati eritis, cum uos oderint  homines, et persecuti uos fuerint, et dixerint omne malum aduersum uos, mentientes propter me: gaudete in illa die, et exsultate: ecce enim merces uestra multa est in celis .« Sic enim persecuti sunt prophetas, qui fuerunt ante uos: »In patientia uestra possidebitis animas uestras .« Unde et Apostolus ait: »Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus .« Cum enim audimus patriarchas et prophetas multas persecutiones passos esse; cum legimus sanctos Patres, per multam patientiam, quam habuerunt, Deo placuisse, et de summis periculis multoties liberatos fuisse, debet et nos talis lectio instruere et docere, et ad patientiam  prouocare, et magnam spem et consolationem in tribulationibus  habere. Tales fuerunt Iob et Tobias; tales Isaias et Ieremias; tales Aggeus et Zacarias; tales tres pueri et Daniel; talis propheta Ezechiel; talis Neemias, et Zorobabel. Quere in libris Machabeorum, et uidebis Eleazarum uirum religiosum, et senem, et cuius laudes difficile est explicare, quam dura tormenta patiatur, quia carnes porcinas manducare noluit. Sed quare dico manducare noluit, cum neque ad simulandum cogi potuisset? Septem quoque fratres, simul cum matre, quia cibos illicitos et lege prohibitos comedere 502 noluerunt, horrendis cruciatibus necati sunt. De talibus itaque Dominus ait: »Beati, qui persecutionem patiuntur propter iustitiam, quoniam ipsorum  est regnum celorum .« Aliis sufficere poterunt pretiose mansiones quas ibi habebunt, de quibus Dominus ait: »In domo Patris mei mansiones multe sunt .« Nos uero infelices, quid faciemus, qui non solum tales cruciatus, sed et muscas et pulices ferre non ualemus? Qui ad facilem iniuriam, aliquando ad unum uerbum incaute prolatum, multoties etiam ad fratris risum, et leuem subsannatiouem, sic irascimur, ut uix aliquando placari possimus. In cibo quoque et potu sic plerumque impatientes sumus, ut neque horam, neque mensuram custodiamus, et nisi eos quotidie non ad necessitatem, sed ad uoluntatem, et superfluitatem habeamus, detrahimus magistris,  et prepositis nostris, qui nobis preparare debuerant. Natura  paucis, imo minimis contenta est, uoluptati autem nichil satis est. In uestibus quoque patientiam non habemus, quia multoties, et plures, et pretiosiores querimus, quam necesse sit, neque deest inuidia, si forte aliquem fratrem habere uideamus. Si uero infirmitas contingat, ibi patientia nulla est. Cum utique tunc magis necessaria sit, quando mors proxima esse timetur. Non possumus omnia enumerare, que contra patientie bonum impatientes peccamus. Non simus  de illis , sed utinam aliquando esse mereamur, de quibus Dominus ait: »In patientia uestra possidebitis animas uestras.« Et quam, queso, possessionem habebit, qui nec seipsum, nec animam suam habebit, nec possidebit? ualde igitur homini est necessaria patientia, sine qua perdit hoc ipsum, quod est. Laudat Apostolus quosdam, qui rapinas bonorum suorum cum gaudio susceperunt. Et Dominus loquitur in Euangelio, dicens: »Si quis te percusserit in unam maxillam, prebe ei et alteram, et qui abstulerit tibi tunicam, prebe ei et pallium. Et si quis te angariauerit mille passus, uade cum illo et alia duo .« Hec quidem ad litteram dici uidentur; non tamen generaliter omnibus, sed illis  specialiter, qui sic mundo mortui sunt, ut in omni humilitate et patientia soli Deo placere desiderent.



CAPUT IX. De castitate.

Beatus Paulus apostolus, doctor et magister gentium, qui non in terris, sed in scholis celestibus didicit sapientiam, cum de castitate loquatur, sic ait: »Qui habent uxores, tanquam non habentes sint, et qui solutus est ab uxore non ducat uxorem .« Si igitur qui non habent, ducere non debent, et qui habent sic habere debent, quasi non habeant, quid aliud consequitur, nisi omnes continentie et castitati operam dare? Quid est ergo, quod paulo ante  ibidem ait: »uir uxori debitum reddat; similiter et uxor uiro?   « Et illud. »Quoniam si se non continent, nubant, tantum in Domino .« Contraria sibi esse uidentur: uir uxori debitum reddat, et sic eam habeat, quasi non habeat. Similiter autem, et qui solutus est ab uxore, non ducat uxorem, et qui se non continet, nubat; contraria esse uidentur. Sed unum uerbum posuit Apostolus, in quo tota hec questio uidetur esse soluta, hoc uidelicet, quod ait: »Qui se non continent.« Qui enim se continet et castitatem custodire potest , hic utique sic debet uxorem habere, quasi non habeat, id est, sic debet eam habere quasi sororem, non quasi uxorem, non ad carnis uoluptatem, sed pro coniugii necessitate. Ille quoque, qui uxorem non habet, si a Deo  hec gratia ei data est, ut continentiam custodire ualeat, uxorem ducere non debet; et quare ducere non debeat, hec est causa, quia, qui solutus est ab uxore, cogitat, id est cogitare potest, que Dei sunt: quomodo placeat Deo. Illi uero, qui se contineri non possunt, et uxorem ducere, et debitum reddere non prohibentur. Hoc quoque ipse Dominus dicere uidetur. Cum enim dixisset ut excepta fornicationis causa, uir uxorem non dimitteret; cumque discipuli responderent: »Si ita est causa uiri cum uxore non  expedit nubere,« subdidit, dicens: »Non omnes capiunt uerbum hoc, sed quibus datum est. Sunt enim eunuchi, qui sic nati sunt; alii, qui ab hominibus facti sunt, et alii, qui se ipsos castrauerunt propter regnum celorum .« Et hoc quidem tale est ac si diceret: Dicitis quod non expedit nubere, uerum quidem dicitis, si quis est, cui hec uirtus a Deo data sit, ut se continere, et castitatem seruare ualeat. Sed non 503 omnes capiunt hoc uerbum, non omnes huic sententie obediunt, sed illi soli quibus hec gratia a Deo data est. Sunt enim eunuchi, qui sic nati sunt, id est sunt aliqui homines naturaliter casti sunt, et uoluptatis impetus non sentiunt. Sunt autem aliqui alii qui ab hominibus fiunt, sicut illi qui ui monasteriis, ceterisque locis religiosis sub  disciplina ab aliis ita custodiuntur ut ita eos, etiam si nolint, castos esse et continentes necesse sit. Talis autem castitas, quia spontanea non est, non magnam habet remunerationem. Sunt autem eunuchi, et ipsi quidem meliores, qui nemine cogente, sed ipsi sua sponte seipsos castrauerunt propter regnum celorum. Et isti quidem quasi in prelio constituit contra carnis uoluptatem, et luxurie impetus uiriliter dimicantes, continentiam castitatemque custodiant. Distat autem inter castitatem et uirginitatem  , quia nec omnes casti uirgines, nec omnes uirgines casti sunt. Unde Apostolus ait: »Despondi enim uos uni uiro uirginem castam exhibere Christo .« Si enim uirgo et  casta idem significarent, non esset necessarium simul utrumque dicere. Et uirgo quidem dicitur, qui se a carnis pollutione custodit; secundum illud: »Hi sunt, qui cum mulieribus non sunt coinquinati uirgines enim sunt .« Non sufficit enim uirginitas ad beatitudinem sine castitate, sufficit autem multoties castitas sine uirginitate. Maior igitur est castitas, quam uirginitas. uirginitas in uno membro, castitas in omnibus membris consideratur. Scriptum est enim: »Eloquia Domini eloquia casta .« Itemque: »Quis gloriatur castum habere cor?« Sicut igitur lingua dicitur casta et cor castum, ita oculi, aures, manus, pedes et cetera membra casta dicuntur. Castitas autem, et circumcisio pene idem esse uidentur, ut ubicunque  circumcisio sit, et castitas locum habeat.  . Circumcidite, inquit, preputium cordis uestri. Et Moyses incircumcisum labiis se esse dicit, et beatus Stephanus, incircumcisos auribus, et corde Iudeos reprehendit. Arbores quoque circumcidi precipit Moyses. Talis autem circumcisio castitas est. uidetur castus ab eo dici, qui stultitia careat; stultus autem, qui de statu suo tultus, id est sublatus sit. Lingua igitur, que loquitur uanitatem, quia stultitia non caret, casta dici non potest. Similiter autem et oculus, et auris, cor etiam ipsum, quando  uana cogitat, castum non est, quia stultitia non caret. Et ideo quidem non caret, quia de statu suo sublatum est, et in naturali bonitate non manet. Illa itaque uirgo, qui corde et opere, manibus et pedibus, lingua et oculis uaga est, quamuis uirgo sit, casta tamen non est  . Beata uirgo Maria cum dixisset: »Magnificat anima mea Dominum,« mox subdidit, dicens, »quia respexit humilitatem ancille sue .« Non dixit, quia respexit uirginitatem, sed potius humilitatem, quoniam, etsi utraque uirtus magna est, humilitas tamen potior est. Multe uirgines tunc erant, sed hanc solam respexit Deus, que pre ceteris humilior erat. Nescio an uirgo in eo, quod uirgo est, magis uel minus casta dici possit. Si ergo ad solam uirginitatem  Deus respexisset, multe uirgines erant, que Christi matres fieri potuissent. Non igitur superbiant uirgines de uirginitate; sed intendant ad castitatem et humilitatem. Audiant dicentem: »Que est mater mea, et qui sunt fratres mei? Quicunque fecerit uoluntatem Patris mei, qui in celis est, ipse meus frater, et soror, et mater mea est .« Cum omnes Christiani continentiam et castitatem habere debeant, maxime tamen clericos hanc uirtutem tenere et obseruare oportet. Unde et Dominus Moysi precepit, ut Aaron sacerdoti, et filiis eius feminalia faciat, sine quibus ad altare nunquam accederent, ne forte moriantur . Feminalia autem castitatem significant, quia illa membra, in quibus maxime luxuria dominatur,  cercent, et casta custodiunt. Illi sacerdotes et clerici feminalia non habent, qui hec membra non constringunt, sed per illicita uagari permittunt, sed ualde timendum est, quod dicitur: »ne forte moriantur.« Si non uis mori, aut castitatem custodias, aut ad altare non accedas. Hinc est quod serui Salomonis inter cetera, que afferunt, ebur quoque ei afferre leguntur. Serui Salomonis nos sumus, qui eboris pulchritudinem et candorem, per que castitas significatur, Christo Domino uouere et offerre debemus. Castissima animalia sunt elephantes, et non nisi semel coire dicuntur. De nobis autem dictum est, Sacerdotes mei semel nubant. Legitur de Salomone, qui solium eburneum sibi fecerit, cuius excellentie nullum aliud comparari poterat.  Duo leones erant ibi, unus a dextris et alter a sinistris; inter quos medius ipse sedebat. Habebat autem sex gradus, super quos duodecim leunculi positi erant, sex hinc, et sex inde. Dic mihi que bestia illuc unquam accedere 504 auderet, ubi tot leones congregati erant, presertim cum scriptum sit: »Leo fortissimus bestiarum ad nullos pauebit incursus .« Quot sunt uitia, tot bestie, que Salomonis solio insidiantur. Ego duos leones duo Testamenta intelligo,  que sua fortitudine omnes bestias interficiunt, quorum doctrina et consilio omnes Iudeos, gentiles et hereticos superamus. Duodecim uero leunculi duodecim apostoli sunt, qui Salomonis solium, sanctem uidelicet Ecclesiam die nocteque custodiunt. Ad hoc solium, et ad eum, qui in eo sedet, nisi per gradus eburneos, id est per continentiam et castitatem, ascendere nemo potest: qui in tali solio sedere uult, castitatem custodiat. Solium tuum, et sedes anime tue caro tua est, que, si casta est, eburnea est. In Canticis canticorum , uenter Christi eburneus dicitur. uenter in medio corporis est, in medio uero esse spectat ad dignitatem. Quid enim Psalmista de gradibus eburneis dicit, audiamus. »Myrrha, inquit, et gutta, et casia a uestimentis  tuis a domibus eburneis; ex quibus te delectauerunt filie regum .« Iste quidem filie regum, que regem delectauerunt per gradus eburneos, id est per gradus continentie et castitatis ad Deum ascendebant  . Dicitur de adamante, quod nec igne, nec aliqua ui frangi, uel domari possit, solo tamen sanguine hirci calido soluatur. Hircus fetidissimum animal et luxuriosum est. Sanguis igitur eius luxuria est. Per adamantem uero uiri fortes intelliguntur, qui, quamuis circa alia fortissimi sint, multoties tamen luxuria superantur. Fortis erat Dauid, nichilominus uisa Bersabea, luxuria resolutus est. Fortis et sapiens Salomon in solio eburneo, et inter leones sedebat; aliquando tamen a solio separatus, et inter mulieres inuentus, adeo  a luxuria mollitus est, ut ceruicem miserabiliter idolis inclinaret. Quicunque igitur uult esse securus, a sede eburnea et leonum custodia non recedat, id est continentiam et castitatem, et sanctorum uolumina non relinquat. Gaudeo super fortitudine Ioseph et Iudith, quorum alter ab ipsa luxuria  tentari non potuit, sed eius impias manus nudus euasit. Altera uero ipsam cupidinem uiriliter decollauit. Dauid, quem uxor Urie Cethei de sede eburnea excussit, postea cum Abisag Sunamitide in lecto eburneo quieuit, et qui cum Bersabea incontinenter uixit, postea cum Abisag continentiam custodiuit. Hoc autem exemplum omnibus sit ad imitationem, omnibus sit ad consolationem, quibuscunque  de sede eburnea cadere contigerit. Bene autem Abisag pater meus superfluus interpretatur. Sunamitis uero despecta, quia nimirum castitas, que per Abisag significatur, a Dauid despecta fuerat. quoniam superflue alienas uxores insectabatur, qui tot uxores et concubinas habebat. Fuit autem Abisag non uxor, sed filia Dauid, quia non quasi cum uxore, sed ut filia cum ea dormiebat. Dicat igitur Abisag pater meus superfluus, sic enim interpretatur nomen eius, castitatem et continentiam despexit in Bersabea, in me autem eam dilexit, et complexus est.



CAPUT X. De obedientia.


Dominus et Saluator noster, ipse nos docuit quantum sit obedientie bonum. De quo scriptum est: Quia factus est obediens Patri usque ad mortem . Per inobedientiam primi hominis perierat mundus, per obedientiam secundi hominis Iesu Christi saluatus est mundus. Ille inobediens ad lignum uetitum accessit: iste obediens lignum crucis ascendit. Ille accedens rapuit quod non debebat: iste ascendens que non rapuit, tunc exsoluebat. Narrat Ieremias propheta  de filiis Ionadab filii Rechab  , quod eo tempore, quo Nabuchodonosor cum exercitu suo uenit obsidere Ierusalem, filii Ionadab filii Rechab de agris, in  quibus habitabant, fugerunt in ciuitatem. Accessit ad eos Ieremias ex precepto Domini, et duxit eos in unam hexedram templi, et anteposuit eis scyphos cum uino, quo non utebantur; et precepit eis, ut biberent. At illi respondentes dixerunt: Non bibemus, quia Ionadab precepit nobis, ut uinum non biberemus, domos non edificaremus, agros non coleremus, uineas non plantaremus, sed tantum in tabernaculis habitaremus, et ait Dominus: Preualuit sermo Ionadab sermonibus meis. Ego die noctuque, per seruos meos prophetas, populum istum admonere non cesso, et non audiunt uocem meam, et filii Ionadab filii Rechab precepta patris sui tam diligenter custodiunt, et transgredi formidant. Et dixit Ieremias filiis Ionadab: »Quia  obedistis preceptis patris uestri, hec dicit Dominus: Non deficiet uir de semine uestro quistet coram 505 Domino cunctis diebus  .« Populo uero sic ait: »Quia non audistis mandata Domini, et precepta eius non custodistis, omnia quecunque locutus est Dominus, uenient super uos, et super ciuitatem istam omnes afflictiones, et eritis in opprobrium cunctis gentibus.« Hec uerba, quamuis magnum exemplum sint, multumque proficiant ad obedientie custodiam, et obseruationem, aliud tamen significare uidentur. Iste enim Rechab, qui Ascendens interpretatur, illum mihi significare uidetur de quo scriptum est; »Ascendens Christus in altum captiuam duxit captiuitatem dedit dona hominibus .« Ionadab uero, qui Domini donum, uel columba dedit, interpretari dicitur, quid melius quam Spiritum sanctum significare potest, qui et donum Dei, et columba in sanctis uoluminibus multoties uocatur? Huius autem filii sunt quicunque ex aqua et Spiritu sancto renati sunt. Unde et beato Petro dicitur: »Beatus es, Simon Bar-Iona ,« id est Simon filius columbe, quia Bar-Iona filius columbe interpretatur. Merito itaque Ionadab, columba dedit, interpretatur, quia nichil boni habemus, nisi quod hec columba nobis dedit. Isti ergo filii Ionadab, id est Christiani et  fideles, quia Spiritui sancto obedientes fuerunt, in celesti Ierusalem coram Domino stabunt in eternum. Non solum autem Ionadab, sed Rechab quoque filii isti dicuntur: illius scilicet, de quo dicitur: »qui ascendit super celum celi ad orientem .« Sicut enim in filiis Ionadab probatum est obedientie bonum; ita et in Saul, et filiis eius probari potest inobedientie malum. Preceperat Dominus Sauli ut pugnaret contra Amalec, et omnes interficeret in ore gladii, nec homini, nec pecori, nec alicui parceret animali. Ille autem expugnato Amalec pepercit Agag regi eorum, et queque meliora de gregibus eorum reseruauit. Unde et semen eius a Domino reprobatum est, ne regnaret super Isrel; dicente Samuele, quia obedientiam uult Deus  magis quam holocaustum, quoniam quasi peccatum ariolandi est, non obedire, et quasi scelus idololatrie, nolle acquiescere. Iste est Agag, de quo prophetauerat Balaam dicens: »Tolletur propter Agag rex eius, et auferetur regnum illius .« Et hoc quidem in Saule completum est, qui fuit primus rex Isrel, sed quoniam pepercit Agag regi Amalec, regnum eius destructum est, ne filii eius regnarent post ipsum. Audiant hec inobedientes, et nec ipsa sacrificia sine obedientia placere intelligant. Possumus autem per Amalec, qui populus brutus interpretatur, uitiorum exercitum intelligere; cui utique parcendum non est; sed totus usque ad internecionem deleri debet. Huius autem rex uocatur Agag, qui rectum interpretatur, per quem  diabolum intelligimus, cui talis exercitus famulatur, totusque in eo quasi sub uno tecto, et una domo collectus continetur. Inde uero in huius mundi latitudinem diffusus omnes homines ubique perturbat. Mala domus malos habet habitores. Sed quid dicam de obedientia Ne: de quo scriptum est: »Ne, uir iustus atque perfectus in generationibus suis fuit, cum Deo ambulauit; et fecit omnia quecunque preceperat ei Deus .« uide quam obediens uir iste fuerit, qui ea, que sibi a Domino imperata fuerat, cuncta compleuit. Quem enim non tederet per centum annos in uno edificio desudare? Sed longa obedientia longam et diuturnam mercedem promeruit, et cum totus periret mundus, ipse  solus cum domo sua in diluuio saluatus est. Abrahe uero obedientia quanta fuerit, paucis uerbis explicari nequit. Ipse est enim cui Dominus ait: »Egredere de terra tua, et de cognatione tua, et de domo patris tui, et uade in terram quam monstrauero tibi .« Fecit igitur Abraham, quod fuerat sibi imperatum, et quemadmodum postea apostoli fecere, relinquens omnia, ire cepit quo nesciebat. Relinquamus igitur et nos terram nostram, relinquamus concupiscentias carnis nostre, eamus in terram quam Dominus ostendit: de qua Psalmista loquitur, dicens: »Credo uidere bona Domini in  terra uiuentium .« Cum iam senex esset uir iste beatissimus, et uxor eius, que etiam sterilis erat, processisset in diebus suis, filium a Deo suscipere meruerunt. Qui cum adolescens factus esset, uocauit Deus Abraham, et dixit ad illum: »Tolle filium tuum, quem diligis, Isaac, et offer illud mihi in holocaustum super unum montium, quem dixero tibi .« Ipsum, inquit, filium tuum, quem scio te iustum diligere, non Ismelem dico, sed Isaac: ipsum tolle, et offer mihi in holocaustum: sic uolo, sic iubeo sic mihi placet. Et quid fecit tunc Abraham? Considera uiri obedientiam: non exspectauit usque mane; sed de nocte consurgens uenit ad montem uisionis, id est ad montem Sion, qui speculatio interpretatur, in  quo postea Dominus crucifixus est; preparabat se ut filium suum immolaret. Dixitque ad eum Isaac: »Ecce ignis et ligna: ubi est uictima holocauti? « Sicut Ioseph refert; iam illius erat etatis, ut si uoluisset a patre iam sene, se defendere potuisset.  uerumtamen postquam Dei et parentis uoluntatem cognouit, non restitit; sed sua sponte se ligari permisit, gaudens quod Dei hostia fieri merebatur. 506  Uter tibi horum duorum maioris obedientie fuisse uidetur; cum et Abraham Deo, et filius eius parenti simul obediret et Deo? Magna quidem in utroque obedientia fuisse uidetur, et tali patri talique filio digna. Hec historia non est simpliciter accipienda, sed magnum aliquid aliud significare uidetur. Quid enim per Abraham nisi Deum  Patrem intelligamus, »qui proprio Filio suo non pepercit, sed pro nobis tradidit illum?«  Quid uero Isaac, nisi Dei Filium Saluatorem nostrum, qui tradidit semetipsum pro nobis oblationem, et hostiam Deo in odorem suauitatis? Egregie autem factum est quod non Isaac, sed aries pro eo immolatus est, quia non Dei Filius secundum diuinitatem,  sed Filius hominis secundum humanitatem, »sicut agnus ad uictimam ductus est, et non aperuit os suum .« Audiamus itaque Petrum apostolum dicentem: »Christus passus est pro nobis, uobis relinquens exemplum, ut sequamini uestigia eius .« Quid est ut sequamini uestigia eius, nisi ut discatis et custodiatis  obedientiam eius? Longum est, et unius sermonis quantitatem excedit, si uelimus omnes ponere, qui per obedientiam Deo placuerunt. Quid dicent igitur monachi inobedientes, et suas uoluntates facientes, ac per hoc Deo non placentes; cum tota monachorum religio obedientia sit, et sine obedientia monachus nichil sit? cum uiderint non solum rationales creaturas sicut angelos et homines, uerum etiam que sensu et ratione carent iubentis Domini  obedire uoluntati? Inde est, quod »celi enarrant gloriam Dei ;« inde est quod »uenti et mare obediunt ei ;« inde est, quod terra nostra dedit fructum suum; inde est, quod omne lignum dat fructum in tempore suo. Denique quod uirga in serpentem, et aqua mutatur in sanguinem; quod mare aperitur, quod petra fundit aquas, quod manna pluit, quod asina loquitur; quod Iordanis conuertitur retrorsum; quod iubente homine sol non mouetur, totum hoc obedientia facit. Sunt et alia huiusmodi innumerabilia, que in diuinis uoluminibus inueniri et colligi possunt: presertim qui diuinas paginas legerit, ibi cognoscet quantum obedientia possit; ibi uidebit ad hominis imperium demonia fugere, mortuos resurgere, elementa  mutari, leprosos mundari, cecos illuminari, paralyticos curari. Sed quid multa? Ibi uidebit nichil rerum posse naturam, contra illius uoluntatem qui naturam creauit. Sed o miseria semper lugenda, et magis lacrymis, quam uerbis exponenda! Omnis creatura est obediens Deo, preter illam, que facta est ad imaginem Dei. Solus diabolus, et homo inobediens inuenitur; cum nulla alia creatura inobediens inueniatur.



CAPUT XI. De abstinentia.

De uirtute abstinentie ipse Dominus in Euangelio nos admonet dicens: »uidete ne grauentur corda uestra in crapula et ebrietate .« Nequaquam interdicit nobis manducare et bibere Dominus,  et Saluator noster, quoniam ipse  »scit figmentum nostrum .« Manducare, et bibere non est peccatum; siquidem et ipse manducauit, et bibit. De quo scriptum est: »Qui peccatum non fecit, nec dolus inuentus est in ore eius .« Crapula uero, et ebrietas peccatum est, quia superflua sunt, modum excedunt, corda grauant, corpus corrumpunt, libidinem prouocant, mentem euertunt, et simul exteriorem  hominem debilem reddunt. Necessaria Dominus concedit, superflua prohibet. Unusquisque sui corporis mensuram cognouit. Si quis parum comedens crapulatur, et parum bibens inebriatur, etiam de ipso modico aliquid minuat, donec ad mensuram cuncta suscipiat; et non uoluptati, sed necessitati obediat.  Neque enim fieri potest, ut qui in manducando, et bibendo sequitur  uoluptatem, aliquando non ueniat ad crapulam, et ebrietatem. Maiorum sententia est. Sic comedat monachus, ut semper esuriat, et sic bibat episcopus, ut an biberit nesciat. In talibus ut puto crapula et ebrietas locum non habet. Hinc est autem, quod beatus Petrus Apostolus ait : »Obsecro uos tanquam aduenas et  et peregrinos, abstinere uos a carnalibus desideriis que militant aduersus animam,« que bella spiritui mouent. »Non quasi subiectis uobis precipio; sed quasi extraneos rogo, ut uos a carnalibus desideriis abstineatis, que militant aduersus animam, que spiritui bella mouent, que mentem impugnant, etc., et anime munitiones impugnant. Caro enim concupiscit aduersus spiritum, et spiritus aduersus carnem, ut non quecunque uultis illa faciatis.« In hac tali pugna, alii carni,  alii 507 spiritui auxiliantur. E contrario uero spiritum opprimunt, qui carnis desiderium sequuntur. Due sunt abstinentie,  una animalis, altera spiritualis; utreque magne, sed maior altera, quia maius est abstinere a uitiis quam a cibis.  Quamuis et ciborum abstinentia magna sit, ut non solum a prophetis, uerum etiam ab ipso Domino sit confirmata.  Primum enim Moyses, deinde Elias, postea uero ipse Dominus noster iehsu Christus quadraginta diebus et quadraginta noctibus ieiunasse leguntur. Beatum uero Ioannem Baptistam cuius abstinentie fuisse putamus? qui uinum et siceram non bibit; cuius cibus locuste et mel siluestre fuisse narrantur. Primi parentes nostri ideo mortui sunt, quia abstinentiam non habuerunt. Iam mortis sententiam Niniuite acceperant, dicente propheta: »Adhuc quadraginta dies et Niniue subuertetur ;« et triduano ieiunio liberati sunt. Dauid quoque de sua abstinentia sic ait: »Similis factus sum pelicano in solitudine .« Pelicanus auis quedam dicitur esse, cuius magnitudo est ad uulturis quantitatem, semper solitaria et in solitudine moratur, que tante abstinentie est, ut sicut alie aues saturitate, ita ipsa ieiuniis delectatur  . Talis auis fuit Antonius, talis Paulus et Hilarion, talis beatus Benedictus, quorum delicie ieiunium, quorum uita abstinentia fuit. De talibus autem, et Dominus ad Iob loquitur, dicens: »Quis dimisit onagrum liberum, et uincula eius quis soluit? Cui dedit in solitudine domum, et tabernacula in terra salsuginis. Contemnit multitudinem ciuitatis, clamorem exactoris non audit, circumspicit montes pascue sue, et uirentia queque perquirit .« Quos Dauid per pelicanum,  eos Dominus per onagrum significat. Est autem onager asinus siluester, nunquam a solitudine recedens, qui propria utens libertate, occidi quidem potest, uinculis hominum domari non potest. Per asinum ergo, qui stultum animal est, illi intelliguntur de quibus Apostolus ait: »Que stulta sunt mundi elegit Deus, ut confundat fortia, et ea que non sunt, ut ea que sunt destrueret .« Homines namque huius mundi quasi asinos, et stulta animalia hos uiros clarissimos, et Deo amabiles  deputabant, quia dimissis huius seculi uoluptatibus in solitudine habitantes, non quasi homines, sed quasi pecora et bruta animalia uiuere uidebantur. Nudi, et sine tecto, frigus et calorem die noctuque patiebantur. Ab omni quoque mundana sollicitudine liberi, et uitiorum omnium, atque concupiscentiarum uinculis absoluti, per solitudinem uagabantur, cantantes, et iubilantes, et soli contemplationi uacantes. Et hoc est, quod Dominus ait: »Quibus dedit in solitudine domum et tabernacula in terra salsuginis .« Et isti quidem contemnunt multitudinem ciuitatis, quia mundo, mortui, soli Deo placere desiderant, et mente iam inter angelos conuersantes, hominum conuersationem non appetunt, dicentes cum Apostolo: »Nostra autem conuersatio  in celis est .« Clamorem autem exactoris non audiunt, quia non uentri, sed spiritui seruiunt. Iste exactor, uenter noster est, cui nisi debitam annonam quotidie persoluimus, quasi impius exactor nos torquere et cruciare non cessat. Tam improbus enim est, ut tota nostra substantia uix ei sufficere possit. Illi tamen ei non obediunt, et alio cibo refecti eius clamores, et tortiones sic patiuntur, quasi eos non sentiant. »Non« enim »in solo pane uiuit homo, sed in omni uerbo, quod procedit ab ore Dei .« Circumspiciunt igitur montes pascue eius, et uirentia queque perquirunt. Isti sunt montes illi de quibus dicitur: »Leuaui oculos meos ad montes, unde ueniet auxilium mihi .« Duo magni montes duo  sunt testamenta; ceteri uero tot sunt quot prophetarum libri. In his autem inueniuntur pascua semper uirentia, et nunquam deficientia, quibus nulli ciborum apparatus, nulleque delicie comparari possunt. His igitur Dei onagri refecti clamorem exactoris non audiunt. Ad hos itaque respiciant, qui abstinentie bonum cognoscere querunt. De qua et Apostolus ait: »Nox precessit, dies autem appropinquauit. Abiiciamus ergo opera tenebrarum, et induamur arma lucis, sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione, sed induimini Dominum Iesum Christum, et carnis curam ne feceritis in desideriis .« Nonne  audis quod et Apostolus non necessaria, sed superflua interdicit? Comessationes enim, ebrietates et carnis cura non in necessitatibus, sed in desideriis et uoluptatibus superflua sunt. Dominum autem Iesum Christum induit quicunque sapientia, iustitia, et ueritate, castitate, humilitate, et uirtutum omnium honestate uestitur. Ubi abstinentia non est, ibi castitas et honestas esse non possunt. Plantauit uineam Ne, inebriatus est, et nesciens uerenda discooperuit . Ecce uerenda que semper  operienda sunt, ebrietate manifestantur. Et ideo Apostolus ait: »Nolite inebriari uino, in quo est luxuria .« Si tantus patriarcha inebriatus uerenda sua celare non potuit, quomodo ebriosus membrorum suorum 508 honestatem castitatemque seruabit? Loth quoque uino inebriatus filiarum pudicitiam uiolauit; quem tantum uino superatum, imo uino sepultum Scriptura commemorat, ut malum quod fecerat ebrius ignoraret. Unde et Salomon non immerito ait: »uisio Samuelis, qua erudiuit cum mater sua. Noli, Samuel, noli regibus dare uinum; quia nullum secretum est, ubi regnat ebrietas; ne forte bibant et obliuiscantur iudiciorum, et mutent causam filiorum pauperis :« Samuel, in quo est Deus, interpretatur,  per quem apostolos intelligimus, qui amici Dei appellantur, de quibus ipse Dominus ait: »uos amici mei estis ;« et: »Sicut dilexit me Pater, et ego dilexi uos .« Isti autem a matre instructi; mater enim eorum Ecclesia est, uinum regibus interdicunt. Reges isti episcopi, et sacerdotes sunt, qui alios regentes et corrigentes, ab omni uinolentia et ebrietate ut se custodiant necesse est. Unde et plenus Deo beatus Paulus tales episcopos, et sacerdotes eligi precepit, qui non uinolenti sed modesti; non ebriosi, sed sobrii sint. Timotheo tamen episcopo dicit, ut utatur modico uino propter stomachum et frequentes infirmitates suas. Diaconos etiam non multo uino deditos esse iubet. Sic igitur Samuel non dat uinum regibus, et  dat uinum regibus. Non dat utique ad ebrietatem et superfluitatem; dat autem ad modestiam, et sobrietatem, et corporis necessitatem. Nam et Saluator noster sic a Iudeis reprehenditur, quasi potator uini et amicus publicanorum. Non necessaria igitur, et superflua prohibentur; et uini et concupiscentie ebrietas mala est; quia nullum secretum est, ubi uel hec, uel illa ebrietas regnat. Tales ebrii non possunt dicere: »In corde meo abscondi eloquia tua, ut non peccem tibi .« Et multoties amisso sensu, et intelligentia, et bonum malum, et malum bonum dicunt, »ponentes lucem tenebras, et tenebras lucem :« dicentes dulce amarum, et amarum dulce, et utroque uino  inebriati peruertunt causam filiorum pauperis. Illius uidelicet pauperis, qui cum diues omnium esset, pauper pro nobis factus est. Cum igitur cibi potusque abstinentia tam utilis sit, uitiorum, et uoluptatum abstinentiam quam necessariam esse putabimus? »Hec est enim uoluntas Dei, ait Apostolus, ut abstineatis uos a fornicatione, ut sciat unusquisque uestrum uas suum possidere in sanctificatione et honore; non in passione desiderii, sicut et gentes que Deum ignorant ;« uno uerbo omnia uitiorum comprehendit. In eo autem quod ait »non in passione desiderii, sicut et gentes, que Deum ignorant :« omnis spiritualis, et carnalis  abstinentia continetur: et sine mentis carnis que desiderio raro uidetur fieri peccatum. Fit tamen aliquando, dum alii alios etiam inuitos uel ui, uel blanditiis peccare compellunt.



CAPUT XII. Ubi, id est in quibus, Ecclesia ornatur.

Diximus superius de Ecclesia, et ornamentis eius. Restat nunc ut suis ornamentis eam indutam uideamus, et in eius specie et pulchritudine delectemur, de qua Psalmista ad Dominum dicit: »Astitit regina a dextris tuis in uestitu deaurato, circumdata uarietate .« Hec regina ipsa est de qua loquimur, Ecclesia Dei, que bene a dextris stare dicitur, quia leta et prospera ipsi parantur. In iudicio, ut Dominus ait, stabunt agni a dextris,  hedi autem a sinistris. Multa sunt eius uestimenta, multa sunt eius ornamenta; et ideo uarietate circumamicta perhibetur; sed nullum ornamentum habet, quod uel aureum, uel deauratum non sit. Nullum sine auro est ei ornamentum. Sepe iam diximus quod per aurum, aut sapientia, aut uite integritas, et puritas designatur, sine quibus nullum ornamentum pulchrum est, et quodcunque his non decoratur uile et abominabile est. Talibus ornamentis  ornata dicitur Rebecca, cui seruus Abrahe in aure aureas, et armillas aureas, et aurea uestimenta attulisse narratur . Ingredere in templum Salomonis , et circumspice diligenter, nichil ibi nisi aurum, et ipsum  purissimum uidere poteris. Quare hoc? quia nichil fatuum et stultum, nichil turpe et immundum in domo Dei apparere debet. Regina Saba, per quam Ecclesia figuratur, ueniens ad Salomonem, attulit ei centum et uiginti talenta de auro purissimo. Pulchra igitur in uestitu deaurato Ecclesia describitur, ut tota sapiens, tota munda et incorrupta intelligatur, de qua per Salomonem Dominus ait: »Una est columba mea, perfecta mea, immaculata mea ,« de qua et Apostolus ait: »Ut exhiberet sibi gloriosam Ecclesiam non habentem maculam, aut rugam .« Nullum igitur ornamentum illius est, etsi pretiosum, et pulchrum uidetur, nisi aurum fuerit. uidentur enim heretici, pagani, philosophi, et Iudei eadem ipsa ornamenta  habere, quibus sponsa Christi utitur; sed in hoc differunt, quod aurea non sunt, quamuis aurea esse uideantur. Nulla enim alia sapientia aurea est, nisi ea que euangelica et apostolica doctrina 509 confirmatur. Quecunque igitur fides, quecunque caritas, quecunque humilitas, misericordia, pax, patientia, iustitia, uel obedientia fuerit, si apostolica doctrina auro non splenduerit, falsa est, corrupta est, immunda est, et tanquam mors, et uenenum fugienda est. Merito ergo in uestitu deaurato Ecclesia pingitur, cuius omnia ornamenta tam purissimo auro intexta sunt. Semper autem sancta Ecclesia omnibus suis ornamentis induta est, quamuis non  simul omnia uideantur; aliquando fidei, aliquando spei, aliquando caritatis ornamento induta conspicitur, ceteris quodammodo sub una latentibus et non apparentibus.  Quando autem fidei incrementum apparet, tunc mirabile uideas, demonia fugere, mortuos surgere, cecos illuminari, paralyticos curari, leprosos mundari, aliaque miracula fieri, que ab his, qui eodem fidei ornamento uestiti non sunt, impossibilia esse creduntur. Hoc autem fidei ornamento post Christi passionem longo tempore Ecclesie filii usi sunt, quoniam gentiles et infideles maxime hoc uidere delectabantur, hoc ad Christi amorem trahebantur; ita ut manifeste intelligerent omnia possibilia esse credenti. Quando uero spei ornamentum manifestatur, tunc tota in contemplationem  erigitur, et a terrenis ad celestia sublimatur, ut, quamuis corpore in mundo sit, confidenter dicere audeat: »Nostra conuersatio in celis est .«---»Spe enim salui facti sumus .« Et tunc quidem tam magna promittit, ut quodammodo extra se dicat, et in desiderio obediendi inflammet audientes; ita ut cum Apostolo quis audiens dicat: »Cupio dissolui, et esse cum Christo .« Et cum Psalmista: »Sicut seruus desiderat ad fontes aquarum, ita desiderat anima mea ad te, Deus: sitiuit anima mea ad Deum fontem uiuum, quando ueniam et apparebo ante faciem Dei .« Sed quid mirum, cum ea indubitanter speranda promittat, »que nec oculus uidit, nec auris audiuit, nec in cor hominis ascendit, que  preparauit Deus diligentibus se?«  Hec autem spei contemplatio facit, ut sponsus aliquando de ea dicat: »Adiuro uos, filie Ierusalem, per capreas, ceruosque camporum, ut non suscitetis, neque euigilare faciatis dilectam, quoad usque ipsa uelit .« Hoc spei desiderio tenebatur illa, de qua ipse Dominus ait: »Maria optimam partem elegit, que non auferetur ab ea .« Si uero in caritatis se ornamento Ecclesia reuelauerit, tunc uideas omnes se uicissim salutantes in osculo pacis, tunc intelligas, »quam bonum« sit, »et quam iucundum habitare fratres in unum , et quomodo multitudinis credentium erat cor unum et anima una; erantque illis  omnia communia, et nemo dicebat aliquid esse suum .« Quando hoc ornamentum apparet, tunc idem uolunt, atque idem nolunt omnes. »Idem enim uelle, et idem nolle, ait quidam, firma amicitia est .«---»Maiorem autem caritatem  nemo habet, dicit Dominus, quam ut animam suam ponat quis pro amicis suis .« Quoties Ecclesie filii caritatis uestibus induuntur, toties odium, ira, inuidia, indignatio, furor, detractio, contentiones, emulationes, dissensiones fugantur, et perimuntur. Conueniunt enim, sibique uicissim opitulantur caritas et concordia, pax et misericordia, coram quibus hec talia portenta consistere non preualent. Sunt alia quedam Ecclesie ornamenta non artificiose inter se coniuncta, ut unum sine omnibus induere non ualeat. Quatuor enim sunt, quorum primum prudentia, secundum iustitia, tertium fortitudo, quartum temperantia dicitur; de quibus superius satis locuti sumus. His autem Ecclesie filii precipue in Quadragesimis, et magnis  solemnitatibus, et si quando concilia celebrantur, indui solent. Et tunc quidem uidere, et audire satis suaue, et delectabile est, sapientiam predicantem, iustitiam iudicantem, fortitudinem separantem, et temperantiam pro quibusdam utiliter interpellantem. At uero humilitatis ornamentum, quando Eclesie filii induuntur, tunc omnis superbia confunditur, arrogantia dissipatur cum beate Marie uirginis sententia: »Deponit potentes de sede, et exaltat humiles ;« et Filius eius Saluator noster eamdem sententiam confirmans, ait: »Omnis qui se exaltat, humiliabitur .« Tunc uirginum choros, et monachorum exercitus conspicias lana, et pellibus indutos, quibus indumentis maxime humilitas gloriatur, inter quos et Pater noster Benedictus super  eburneam sedens cathedram totum humilitatis ornamentum in duodecim membra partitur. Quando autem, cum misericordie uestibus se manifestat Ecclesia, tunc hospites colliguntur, nudi uestiuntur, carceres aperiuntur, uisitantur infirmi, famelici satiantur; et ipsa mater humilis, et misericordiosissima, Domini sui exempla secuta, pauperibus ministrare, et pedes lauare non dedignatur. Nullum indumentum est, quo magis ornatam eam uidere desiderent, quicunque paupertate, infirmitate, uel quacunque calamitate oppressi sunt. Hoc autem uestimento ipse Dominus et Saluator noster indutus dicebat: »uenite ad me, omnes qui laboratis et onerati estis, et 510 ego reficiam uos ;« et: »Sinite paruulos uenire ad me; talium est enim regnum celorum .« Sunt et alia ornamenta, quibus huius regine nobilissime pulchritudo et gloria manifestatur; sed tantilla nos modo dixisse sufficiat.



SENTENTIARUM LIBER TERTIUS  .



CAPUT PRIMUM. DE NOuO MUNDO.


Nouus homo uenit in mundum, qui nouum et ueterem condidit mundum. Exiuit enim a Patre et uenit in mundum, ut de immundo faceret mundum, »qui illuminat omnem hominem uenientem in hunc mundum .« Sed quomodo uenit, qui ubique est, et qui in mundo erat, et mundus per ipsum factus est? Quomodo etiam a Patre exiuit, qui a Patre nunquam recessit? uenire Dei apparere est, et quando se ostendit: tunc exire et uenire uidetur. De quo etiam scriptum est: »Hic Deus noster, et non existimabitur alius ad eum, qui adinuenit omnem uiam scientie. Post hec in terris uisus est, et cum hominibus conuersatus est .« uisus est enim per humanitatem,  qui uideri non potest secundum diuinitatem; quia »Deum nemo uidit unquam .« ueniens autem innouauit omnia: secundum hoc, quod ipse dicit: »Ecce noua facio omnia .« »Debemus igitur, sicut Apostolus ait, in nouitate uite ambulare ,« et non ueterem, sed nouum hominem imitari. Cum a Iudeis Dominus teneretur, alterius mundi se regem esse ostendens, ait: »Regnum meum non est de hoc mundo .« Quod enim de mundo hoc non esse dicit, alterius mundi regnum suum esse ostendit. Est itaque alius mundus supra hunc mundum, ualde excellentioris nature, et dignitatis, quam sit iste mundus, qui in maligno positus est; de quo ipse Dominus ait: »Si de mundo fuissetis, mundus,  quod suum erat, diligeret; quia uero de mundo non estis, sed ego elegi uos de mundo, propterea odit uos mundus .« Quibus uerbis tertium quoque ostendit mundum, per quem Ecclesiam intelligimus, que de mundo quidem electa est, sed iam nunc de mundo non est. Quia et ipse mundus est, de quo uidelicet mundo scriptum est: »Sic Deus dilexit mundum, ut Filium suum unigenitum daret, ut omnis qui credit in illum non pereat, sed habeat uitam eternam. Non enim uenit, ut iudicet mundum, sed ut saluetur mundus per ipsum .« Iste enim mundus, qui saluatur per ipsum, nullus alius, nisi Ecclesia intelligi potest. Hic est igitur ille mundus, de quo Dominus dicit: »Ecce noua facio  omnia ;«  quoniam, si noua in hoc mundo facta sunt omnia, habet igitur Ecclesia nouum celum, nouam terram, nouum solem, nouam  lunam, et stellas nouas, et nubes, et pluuias, fulgura, et tonitrua, montes, et siluas, et homines nouos, ceteraque omnia, que tamen per illa uetera significata fuerant, et quamdam cum illis similitudinem habent. Noui enim sunt celi, de quibus dicitur: »Celi enarrant gloriam Dei, et opera manuum eius annuntiat firmamentum .« Noua terra est illa de qua dicitur: »Et terra nostra dabit fructum suum .« uis uidere nouum solem? »uobis timentibus Deum orietur sol iustitie ,« et »fulgebunt iusti sicut sol in regno Dei .« uis et nouam lunam uidere? »Que est ista que progreditur, quasi aurora consurgens, pulchra ut luna, electa ut sol, terribilis ut castrorum acies ordinata  .« Beatus quoque Ioannes dicit se uidisse mulierem que erat »amicta sole, et luna sub pedibus eius .« Noua et inaudita luna, quam mulier sub pedibus habet. Noua stella uirgo Maria, que stella maris interpretatur, et illa de qua dicitur: »Orietur stella ex Iacob, exsurget homo ex Isrel .« Nouum est hoc, ut ex hominibus stelle oriantur. uide etiam nouas nubes, nouasque columbas. »Qui sunt isti, qui ut nubes uolant, et quasi columbe ad fenestras suas .« Ecce inuenimus nouum mundum, qui solus uera definitione dicitur mundus, quoniam ex aqua et Spiritu sancto, de immundo factus est mundus. Hic sit igitur nobis materia loquendi, et in Dei laudibus sermones componendi: ipso adiuuante  qui uiuit et regnat in secula seculorum. Amen.



511 CAPUT II. De celis nouis.

»Celi enarrant gloriam Dei, et opera manuum eius, annuntiat firmamentum .« Celi uocantur sancti apostoli, et quare celi uocentur dicendum est. Sicut enim illius mundi qui ab initio factus est, qui de celo constat, et terra, de qua ait Moyses: »In principio creauit Deus celum et terram ,« maxima pars,  et nobilissima celum est; ita et huius noui mundi, de quo Dominus ait: »Non uenit Filius hominis ut iudicet mundum, sed ut saluetur mundus per ipsum ;« maiores et clariores ceteris apostoli sunt. De quibus scriptum  est: »Principes populorum  congregati sunt cum Deo Abraham .« Isti sunt illi senatores, de quibus Dominus: »Nobilis in portis  uir eius, quando sederit cum senatoribus terre .« Quibus ipse Dominus: »uos qui secuti estis me, sedebitis super sedes duodecim, iudicantes duodecim tribus Isrel ,« pro quibus Patrem rogat, dicens: »Pater, ego uolo, ut ubi ego sum, et ipsi sint mecum .« Totus mundus celo concluditur, tota Ecclesia catholica inter apostolice fidei et doctrine terminos continetur. Quicunque extra hos terminos est, profanus et infidelis est. Unde et per Salomonem a Domino dicitur: »Non transgrediaris terminos quos posuerunt patres tui .« Merito igitur apostoli celi uocantur, cum tantam celi similitudinem habeant, et nomen. Celum autem, ut quibusdam placet, ex eo dicitur quod celatum est, id est  uariis celaturis, siue sculpturis depictum, et uariatum est. Ibi enim sol, et luna, ibi stelle, et maiores et minores posite sunt, quarum splendore et pulchritudine sic decoratum est, ut nichil in creaturis inueniatur, quod pulchritudini eius ualeat comparari. Nam et in templo Salomonis palme celate, et alie celature ualde preminentes fuisse referuntur; que quidem omnia apostolis quoque conuenire uidentur. In eis enim et solem, et lunam, et stellas inuenire non est difficile. Ipsi sunt, quibus Dominus ait: »uos estis lux mundi ;« sic eorum fide et doctrina tota Ecclesia illuminata est, sicut solis huius, et lune splendore tota terra  illuminatur, in quibus et uirtutum omnium pulchritudo, quasi stelle quedam coruscant. Si uero a celando  celi dicantur, eo quod arcana celant celestia, et abscondunt, audio Apostolum quoque dicentem de suis arcanis, quod raptus in paradisum audierit arcana uerba, que non licet homini loqui. Quibus et Dominus sua secreta celare precipiens: »Nolite, inquit, sanctum dare canibus, uel margaritas spargere ante porcos .« De istis ergo dictum est: »Celi enarrant gloriam Dei, et opera manuum eius annuntiat firmamentum .« Quamuis et illi alii suo modo Dei gloriam enarrant, et nuntient: alios dixi; quoniam et illi multi sunt secundum illud: »Laudate Dominum de celis ;«---»et celi celorum, laudate Dominum .« Apostolus quoque tres celos ponit; Moyses  duos. Ait enim: »In principio Deus creauit celum et terram :« ecce unum. Secunda die, »fecit Deus firmamentum in medio aquarum, diuisitque aquas que erant super firmamentum ab his que erant sub firmamento, uocauitque firmamentum celum .« Ecce alterum. Et hoc quidem est illud celum, quod per solem, lunam et stellas, que in eodem fulgent, et nostris oculis reuelantur. Primum enim celum de hoc mundo uidere impossibile est, quoniam hoc quod uidemus, inter nos, et illud positum est. Sed cuius excellentie et pulchritudinis  illud esse putabimus, cum huius inferioris tantam esse uideamus? Et primum quidem celum statim eadem die factum, et illuminatum est, dicente Domino: »Fiat lux, et facta est lux .« Hoc autem tertia die, postquam factum est, solem, lunam et stellas suscepisse narratur. Erat igitur sine lumine usque ad hanc diem presertim cum aquis omnia continentibus nondum appareret arida. Tertia namque die dictum est: »Congregentur aque que sub celo sunt in locum unum, et appareat arida .« Nondum igitur arida apparebat, quia nondum firmamentum lumen habebat. Primum uero celum iam luce sua fulgebat; illa autem lux dies a Domino uocata est, dicente Scriptura: »uocauitque Dominus lucem diem, et tenebras noctem  ;« dies autem sine luce esse non potuit. Quo autem instrumento lux illius celi, et illius diei facta sit; cum nondum sol, et luna, uel aliqua luminis instrumenta facta fuissent, dubitari potest. Legimus tamen quod mundus ille non egebat lumine solis, quod nox non erat illic; ubi enim angeli sunt, tenebre esse non possunt. Nam de sanctis dictum est, quod »fulgebunt sicut sol in regno Dei .« Ipse quoque diabolus nunc niger et tenebrosus, propter nimiam claritatem, prius lucifer uocabatur. Ubi igitur tot soles sunt, iste sol ibi necessarius non est. Quoniam autem mundus iste tertia die illuminatus est , hoc nobis significare uidetur quod tertia  etate, sol iustitie Saluator noster natus de uirgine mundum illuminauit. Primus siquidem dies fuit ab initio usque ad Moysen. Secundus a Moyse usque ad Christum. Tertius uero a Christo Deo Domino nostro usque ad finem seculi. Et tunc quidem »populus gentium, qui sedebat in tenebris uidit lucem magnam: habitantibus in regione umbre mortis lux orta est eis .«  Ceteri uero dies, qui precesserant usque ad Christum sine luce fuerunt. Primum igitur celum, quod cum luce simul factum est. Neque enim celum postea lux, sed eadem die utraque facta sunt, non ad istum, sed ad illum mundum pertinet, cuius habitatores angeli sunt; cuius et uiri sancti post hanc uitam incole  futuri sunt. Per lucem autem, et tenebras, siue per diem et noctem, bonos et malos angelos intelligere possumus, qui, quoniam eadem die diuisi sunt, subitam malignorum spirituum ruinam significare uidentur. Unde Dominus apud beatum Ioannem apostolum et euangelistam, de eorum principe ait, quod »ab initio mendax fuit, et in ueritate non stetit .« Dicit enim ad Phariseos  : »uos ex patre diabolo estis, et desideria patris uestri uultis perficere .  Quoniam loquitur, quia mendax est, et non est ueritas in eo. Nostri quoque  celi ad similitudinem firmamenti nequaquam simul et uocati, et illuminati sunt; sed iam tertio anno postquam uocati Spiritus sancti illuminationem accipere meruerunt. Nondum enim, ut beatus Lucas ait, Scripturas intelligebant, quod Christus a mortuis resurgere oporteret . Erant igitur sine lumine, tanta adhuc oppressi caligine. Sicut ergo firmamentum illuminatum est die tertia, sic et apostoli anno tertio illuminati sunt. In eo etiam quod aque que sunt supra firmamentum diuiduntur ab aquis que sunt sub firmamento, firmamenti similitudinem apostoli habere uidentur. In medio namque quodammodo positi, aquas ab aquis diuidunt, quia Nouum a ueteri separant Testamentum. Aquas enim ab aquis Apostolus diuidit, quando ueteris  Testamenti doctrinam, et ritum interdicit. Ait Apostolus: Ego Paulus dico uobis, si circumcidamini, Christus uobis nichil prodest Littera« enim »occidit, spiritus autem uiuificat .« Hoc enim firmamentum, isti celi nos docuerunt quantum aquis legis et Euangelii aque differant inter sese. Isti igitur sunt illi celi, qui enarrant gloriam Dei. Sed quo docente, quoue instruente, dicat Psalmista: »Dies diei eructat uerbum, et nox nocti indicat scientiam .« Dies igitur est ille, qui docet; dies sunt illi, qui docentur. Ille qui docet unus est: illi qui docentur multi dies sunt; sed »melior est dies una in atriis Domini super millia .« Dies itaque Christus est, dies apostoli eius sunt; quoniam ipse lux est, et tenebre  in eo non sunt ulle; qui suis quoque discipulis ait: »uos estis lux mundi .« Si autem lux, et dies, sic autem superius scriptum est quia »uocauit lucem diem, et tenebras noctem.« Dies igitur eructat uerbum Domini, quia Dominus Saluator noster »uera lux, que illuminat omnem hominem uenientem in hunc mundum :« fidei doctrinam, et uerbum predicationis discipulos docet, et Ecclesiam instruit; que quidem non immerito propter unitatem fidei singulariter dies dicitur, quamuis multos in se et pene innumerabiles dies contineat: tot enim sunt dies quot et sancti. De quibus dicitur: »Dies formabuntur, et nemo in eis .« Nemo enim inter eos est, nisi dies; nemo in eis nisi clarus et splendidus. Fulgebunt  enim sicut sol in regno Dei. Sed, o stultitia! o impietas! o insania! Quamuis dies diei eructet uerbum: quamuis ipsa ueritas per Filium Dei, et per ipsam sapientiam manifestetur. Sapientia enim predicat in plateis; tamen nox non erubescit suam indicare scientiam, siue potius insipientiam nocti. Adhuc enim scribe, Pharisei predicant quia ceci sunt, et duces cecorum, seipsos, et alios secum in noctis ignorantie tenebras mergunt. Nox enim sunt isti ceci sine luce, nichilque aliud quam tenebras habent, ideoque nichil aliud quam errorem docent et predicant. Dictum est autem, qui sunt celi, quid nuntient, a quo acceperint ea, que narrant, et nuntiant. Restat nunc, ut audiamus quibus linguis, quibusque  sermonibus ea annuntiant. »Non sunt,« inquit, »loquele, neque sermones, quorum non audiantur uoces eorum .« Hoc est enim, quod in Actibus apostolorum legitur, quoniam »loquebantur uariis linguis apostoli magnalia Dei .« Omnibus linguis loquebantur, id est omnem scientiam docebant. Sed ubi? uis audire? »In omnem terram exiuit sonus eorum, et in fines orbis terre uerba eorum .« Et quid dicebant? »In sole posuit tabernaculum suum, et ipse tanquam sponsus procedens de thalamo suo. Exsultauit ut gigas ad currendam uiam .« In sole, inquit, id est in luce, in claro, in manifesto posuit 513 tabernaculum suum, id est carnem et humanitatem suam, in qua, uelut in tabernaculo diuinitas  occultata latebat, ut adimpleretur quod scriptum est: »uiderunt omnes fines terre salutare Dei nostri .« Erat supra solem, et uideri non poterat, humiliauit se, et descendit, ut in sole uideretur, et per carnem, quam assumpsit, manifestaretur. »Et ipse tanquam sponsus procedens de thalamo suo :« exsultauit ad currendam uiam factus ut gigas, fortis uidelicet, et insuperabilis, et non secundum hominum opinionem, sed secundum rei ueritatem duplicis nature, Deus pariter et homo. Gigantes enim secundum hominum opinionem et dii, et homines esse putantur; »potentes a seculo, sicut scriptum est, uiri famosi .« Processit igitur tanquam sponsus de thalamo suo, quia non solus, sed coniugatus de  utero uirginis exiuit. In quo uidelicet utero Dei filius nuptias fecit, uxorem duxit, et priusquam nasceretur, humanitatem nostram sibi coniunxit. Exsultauit autem ad currendam uiam, quia, ut hominem redimeret et saluaret, ipsam cum gaudio sustinuit passionem, et ipse quidem ueraciter dicere potuit: »uiam mandatorum tuorum cucurri, cum dilatasti cor meum .« Hic est enim ille »beatus uir, qui non abiit in concilio impiorum, et in uia peccatorum non stetit, et in cathedra pestilentie non sedit .«---»Qui peccatum non fecit, nec inuentus est dolus in ore eius .« In hac uia cucurrit ipse, in hac exsultauit, in hac et nos currere docuit. »A summo celo egressio eius, et occursus eius usque ad summum  eius .« Hoc est enim, quod ipse ait: »Exiui a Patre, et ueni in mundum, iterum relinquo mundum, et uado ad Patrem .« Denique a summo ad summum est occursus eius, quia per omnia equalis est Patri secundum diuinitatem. De quo et Daniel ait: »Aspiciebam in uisu noctis; et ecce in nubibus celi Filius hominis uenit; et datum est ei regnum, et honor, et potestas, et usque ad antiquum dierum peruenit .« Usque ad antiquum namque dierum perueniet Dominus, quando similis Patri et equalis per omnia apparebit. Si enim esset aliquid secundum diuinitatem, in quo differret ab ipso, non utique perueniret usque ad ipsum. Peruenit igitur usque ad ipsum,  quia in nullo distat ad ipso. Beati illi celi, qui sic enarrant gloriam Dei.



CAPUT III De nubibus nouis.

»Posuit Dominus tenebras latibulum suum in circuitu eius, tabernaculum eius tenebrosa aqua in nubibus eris .«---»Pre fulgore in conspectu eius nubes transierunt, grando et carbones ignis .« Nouus mundus  nouas tenebras habet, uetera transierunt et facta sunt omnia noua. Iste mundus Ecclesia est, in qua celi noui, et terra noua, et homines noui, et omnia noua et munda sunt. Quid igitur nubes, nisi apostolos intelligamus? De quibus scriptum est: »Qui sunt isti,  qui ut nubes uolant, et quasi columbe ad fenestras suas .« Et celi, et nubes, et montes, et fontes, et multis aliis nominibus uocantur sancti apostoli, propter quasdam sibi conuenientes significationes. Sed quo uolant? Dicat Psalmista: »In omnem terram exiuit sonus eorum, et in fines orbis terre uerba eorum .« Unde ueniunt: »Educens nubes ab extremo terre: fulgura in pluuiam fecit .« Iste nubes pluunt super bonos et malos, et terram infecundam et infructuosam doctrine pluuiis fecundam faciunt. Misera illa terra, que harum pluuiis non irrigatur. Misera Iudea et Synagoga, de qua scriptum est: »Mandabo nubibus meis, ne pluant super eam imbrem .« Unde et Apostolus dicit:  »uobis primum oportebat predicari uerbum Dei; sed quoniam repellitis illud, et indignos uos fecistis eterne uite, ecce conuertimur ad gentes .« uolant igitur apostoli quasi nubes  ubique compluentes, totam terram fecundantes, ad fidem uocantes, miraculis coruscantes et fulgura in pluuiam facientes. Fulgura namque in pluuiam fiunt, quando miracula doctrinam sequuntur. Sic enim de apostolis in Euangelio dicitur: Quoniam »profecti predicauerunt ubique Domino cooperante, et sermonem confirmante, sequentibus signis .« Per nubes igitur apostolos, per pluuiam doctrinam, et tonitrua uoces, et per fulgura miracula intelligamus. Unde etiam Iacobus, et Ioannes Boanerges, id est filii tonitrui uocantur, quorum altisonis uocibus,  quasi magnis quibusdam tonitruis mundus perterritus ab infidelitate ad fidem conuersus est.  Similiter et Bartholomeus filius suspendentis aquas, nouas nubes, atque fecundas, de fonte uite, de fontibus Isrel aquas haurit, salientes in 514 uitam eternam, quas et tenere et fundere suo tempore nouit. His aquis irrigatur tota nostra terra, lauatur corpus et anima nostra. Has autem nubes auster, et aquilo fugat, de quo scriptum est:  »uentus  aquilo dissipat pluuiam .«---»Ab aquilone pandentur mala super omnes habitatores terre .«---»Ponam, inquit diabolus, sedem meam ad aquilonem et ero similis Altissimo .« Ipse est igitur, qui nubes fugat, qui sanctos persequitur, qui de infidelium ciuitatibus apostolos pellit et ad alias ciuitates fugere compellit. Hoc enim et ipse Dominus eis precipit: »Si uos persecuti fuerint in una ciuitate, fugite in aliam .« Sed si Dominus surgens a somno imperet uentis et mari, illico fiet tranquillitas magna . Et dicetur aquiloni: »Surge aquilo,« imo fuge: »et ueni, auster, et perfla in hortum meum, et fluent aromata illius .« Sunt autem uenti boni et uenti mali; nubes bone et nubes male.  Male nubes heretici et schismatici, qui non pluuiam sed  grandinem ferunt. Ex quibus sagitte et fulgura procedentia, non uitia, sed animas interficiunt. Boni uenti de thesauris Domini producuntur, de quibus dicitur: »Qui producit uentos de thesauris suis .« Talis uentus est caritas, pietas et misericordia, cetereque uirtutes, que de celestibus thesauris producuntur. His autem feruntur nubes, his apostoli ducuntur: iste cogunt eos uolare, mundum peragrare et Euangelium predicare; unde et apostoli inquiunt, non possumus non loqui ea que audiuimus et scimus. »Charitas enim Dei urget nos .« ualde conueniens est, ut talibus uentis tales nubes circumferantur, de quibus scriptum est: »uiderunt te aque, Deus, uiderunt  te aque, timuerunt, et turbate sunt abyssi. Multitudo sonitus aquarum uocem dederunt nubes .« Sed, quomodo aque Dominum, uel quibus oculis uidere potuerunt?  Quare etiam timuerunt? Que sunt iste aque? Insensibiles enim res uidere et timere non possunt. »Aque multe, dicit Scriptura, populi multi .« Merito populi aque uocantur, qui semper ad inferiora currunt, et ad mortem festinant. De Iordane tamen dicitur: »Et tu, Iordanis, qui conuersus es retrorsum .« Usque inferius currebas; nunc te ad superiora conscendere uideo. Quid enim per Iordanem nisi populus baptizatus significatur? Ibi cepit baptismi sacramentum: ibi Dominus baptizatus est. Solus igitur iste fluuius,  solus populus Christianus superius ascendit et ad celestia scandit, cetere uero aque; ceterique populi in mare demerguntur et in infernum precipitantur. Iste autem aque, de quibus dicitur: »uiderunt te aque, Deus, et timuerunt,« bone aque esse uidentur, que Dominum cognoscere et timere meruerunt, unde et turbate sunt abyssi, quia multitudo facta est sonitus aquarum. Hec, inquit, fuit causa, quod abyssi turbarentur, quod infernus et  maligni spiritus formidarent et confunderentur, quia aque ille, de quibus modo diximus, Dominum uiderunt et timuerunt. Insuper et multitudo facta est sonitus aquarum Deum laudantium, et confitentium, et ad finem conuertentium. Hoc autem totum factum est, quia uocem dederunt nubes, quia apostolorum tonitrua audita sunt; quia uerbi Dei sagitte  iaculate sunt et quia miraculorum coruscationes uise sunt. Hoc est enim, quod ait: »Etenim sagitte tue pertransierunt, uox tonitrui tui in rota. Illuxerunt coruscationes tue orbi terre, commota est, et contremuit terra .« Quid est, commota est et contremuit terra? nisi hoc quod modo dixit: »uiderunt te aque, Deus, uiderunt te aque et timuerunt.« Bene igitur commota et contremuit  terra. Sic enim commoueri et sic contremiscere ad salutem pertinet animarum. uox autem tonitrui tui in rota facta est, quia apostolorum predicatio  per totam huius mundi rotunditatem audita est. Isti ergo sunt, qui ut nubes uolant. Iste nubes clare et prefulgide. Isti sunt illi cherubim, super quos Dominus ascendit et uolauit super pennas uentorum. Et qui prius posuit tenebras latibulum suum, siquidem obscura et tenebrosa erat aqua in nubibus eris, modo per nubes lucidas et prefulgidas cunctis est gentibus manifestatus. Et quem antea ipsum suum tabernaculum uidere non poterat, modo reualata facie ipsi gentiles eum cognoscunt. Cherubim autem scientie plenitudo interpretatur. Sicut igitur uocantur  apostoli nubes, quia fidei doctrineque aquis abundant, ita etiam Cherubim uocantur, quia sapientia et scientia pleni sunt. Super hos autem Dominus ascendens uolauit, quod gloriam sui nominis cunctis gentibus per eos reuelauit. uolauit autem super pennas uentorum, quia principes et sapientes huius seculi initio derelinquens, pauperibus et insipientibus se manifestauit. Unde Apostolus ait: »uidete uocationem uestram, fratres quia non multi nobiles, non multi sapientes, sed que stulta sunt mundi elegit Deus, ut perdat sapientia, et infirma mundi elegit Deus, ut confundat fortia, ut ea que sunt destrueret .« Egregie autem 515 potentes huius seculi et sapientes uenti uocantur, quia ipsi sunt, qui hoc magnum et spatiosum mare,  id est mundum ubique uentilant et perturbant. Latibulum autem Dei, legis et prophetarum libri intelliguntur, quia ideo quidem latibulum uocantur, quoniam Dei uirtutem et sapientiam Iesum Christum Saluatorem nostrum, ibi latentem, Iudei comprehendere nequiuerunt, quamuis die noctuque eos legerent et meditarentur in ea. Et hoc est, quod ait: »In circuitu eius tabernaculum eius .« Tabernaculum Dei Synagoga fuit, que circa hoc latibulum usque hodie residens, totum uite sue tempus casso labore consumit. Unde et Dominus eis dicebat: »Erratis non scientes Scripturas, neque uirtutem Dei .« Tenebrosa enim  aqua in nubibus eris et ualde obscura scientia est in libris prophetarum, que nisi per Spiritum sanctum intelligi non ualet. Nostre uero nubes clare et lucide sunt, quarum pluuia suauis est, quarum doctrina melliflua est, quarum predicatio et sapientibus et insipientibus conueniens est. Et hoc est, quod dicit: »Pre fulgore in conspectu eius nubes transierunt .« Quo autem transierint, iam superius dictum est: »In omnem terram exiuit sonus eorum, et in fines orbis terre uerba eorum .« Sic igitur uolant et sic transeunt nubes Dei. Illis autem transeuntibus, grando, et carbones ignis ubique, subintelligitur, sparsi sunt. Iste sunt ille nubes, de quibus dicitur: »Nunquid nosti semitas nubium, magnas et perfectas  scientias .« uie namque nubium, magne perfecteque scientie ille sunt, quibus nos apostoli celestia petere et terrena cuncta despicere docent. Has autem uias sublimes, et magnas, et scientias plus quam perfectas ipse quoque Dominus atque Saluator nos docuit, dicens: »Si uis perfectus esse, uade, uende omnia que habes, et da pauperibus, et ueni, sequere me, et habebis thesaurum in celo .« Nam et ipse nubes est, sicut de seipso scriptum est: »Ecce Dominus ascendit super nubem leuem, et ingredietur Aegyptum, et corruent omnia simulacra eius .«



CAPUT Iu. De montibus nouis.

 »Leuaui oculos meos ad montes unde ueniet auxilium mihi .« Et isti montes noui sunt et de nouo mundo sunt, ad quos oculos leuare et a quibus auxilium exspectare debemus. Isti montes, patriarche et prophete, apostoli et doctores intelliguntur, qui a terrenis omnibus eleuati et celo propinquiores effecti, mundana omnia despiciunt. De quibus Dominus ait: »Qui in Iudea sunt, fugiant ad montes: et dicant montibus: Cadite super nos, et collibus: Operite nos .« Isti sunt montes, qui »exsultauerunt ut arietes, et colles sicut agni ouium.« Sed quare exsultauerunt, quia »a facie Domini mota est terra a facie Dei Iacob .« Non sicut lupi et leones, alieque bestie exsultauerunt, que sanguine gaudent et de crudelitate  uiuunt. Talis est enim tyrannorum et hereticorum exsultatio, sed sicut oues, sicut agni, sicut mites et absque macula exsultauerunt. Montes quidem, sed non superbi, colles sunt, sed mites, et hoc quidem per arietes et agnos significatur. Letentur autem, quod commota est terra, quia ab infidelitate ad fidem et ad uite pascua festinant peccatores Sicut enim sancti uocantur celum; ita et peccatores uocantur terra. Isti sunt montes eterni, de quibus dicitur: »A montibus eternis conturbati sunt insipientes corde .« Ceteri montes non sunt eterni: »Preterit enim figura huius mundi .«---»Celum et terra transibunt  .«---»Iusti autem in perpetuum uiuent, et apud Dominum est merces eorum .« Ab his autem omnes insipientes corde, Iudei uidelicet et gentiles, ore insipientes, insipientes corde, philosophice loquentes et nichil intelligentes turbati sunt. Quare turbati sunt? Propter signa que uidebant, et quia eis resistere non ualebant. Non enim ipsi loquebantur, sed Spiritus sanctus in eis, quibus os et sapientiam Dominus dederat, cui non poterant resistere et contradicere omnes aduersarii eorum. Turbati sunt igitur, alii bene, alii male. Alii credentes et alii seuientes. Et »propterea non timebimus, dum turbabitur terra, et transferentur montes in cor maris .« Quia »Deus nostrum refugium est, et uirtus, adiutor in  tribulationibus, que inuenerunt nos nimis .« Quid enim cor maris, nisi reges et principes, ceterique potentes huius seculi intelligantur? Sic enim sunt isti in hoc mundo, sicut cor nostrum in corpore nostro. Eorum consilio credunt omnes, eorum uoluntati obediunt omnes. Isti sunt enim cor maris, illius uidelicet maris, de quo dicitur: »Hoc mare magnum, et spatiosum, illic reptilia, quorum non est numerus .« Quando ergo montes nostri, montes eterni, sancti apostoli uidelicet transferentur in cor maris, in huius pelagi profundam uoraginem, cum trahentur ante reges et principes, quando terra conturbabitur et Ecclesia perterrita contremiscet; tunc utique non erit timendum nobis, quia Dominus refugium nostrum est.  Sonuerunt quidem et turbate sunt aque eius, unde ipsi quoque montes ad momentum turbati sunt in fortitudine eius. Sed neque sic timendum, quia Dominus adiutor noster est in tribulationibus, 516 que inuenerunt nos nimis. Quanto maior tribulatio est, tanto amplior est consolatio. Sonabant autem aque maris: non unus, uel duo, sed tota ciuitas in martyres fremebat. Montes autem quid faciebant, quid in tanta tempestate martyres agebant? »Conturbati sunt, inquit, montes in fortitudine eius .« Hoc est enim, quod ait Apostolus de tribulatione, que facta est ei in Asia, quoniam supra modum grauatus est super uirtutem; ita ut tederet eum uiuere . Et quid faciebat  terre mons iste fortissimus, cum tot et tante insurgerent in eum procelle? Audi ipsum dicentem: »Quia neque mors, neque uita, neque aliqua fortitudo poterit me separare a caritate Domini, que est in Christo Iesu .« Merito itaque supra tales montes Ecclesia fundata est, dicente Scriptura: »Fundamenta eius in montibus sanctis .« Unde et ipse Dominus ait: »Ego autem constitutus sum rex a Deo supra Sion montem sanctum eius, predicans preceptum Domini .«---»uenite ergo, ascendamus in montem Domini, et ad domum Dei Iacob .« Nam et ipse Dominus mons uocatur. »Mons«  utique Selmon, »mons Domini; mons pinguis; ut quid suspicamini montes coagulatos?«  Ut Sina mons est iste, »in quo beneplacitum est Deo habitare in eo. Etenim Dominus habitabit usque in finem .« Et iste quidem mons Dominus est, ceteri uero non Dominus, sed currus Domini sunt. Illis loquitur propheta, qui Eliam, et Ieremiam, et Ioannem prophetam Christum esse putabant. Precedentia uideamus, ut hec planius intelligamus. »Dum, inquit, discernit celestis reges super eam, niue dealbabuntur in Selmon .«  Quis est iste celestis? Noster Dominus iehsu celestium, terrestrium et infernorum rex et dominus; qui, dum discernit, disponit et ordinat reges et magistros super Ecclesiam suam, ea que superius in hoc  psalmo continentur, locutus est. Lege a principio psalmum, et intelliges. Isti autem reges niue dealbabuntur; hoc est niuis candorem et pulchritudinem suscipient. Hunc autem candorem et hanc pulchritudinem suscipiunt sancti, quando baptizantur, quando super niuem dealbantur et ab omni uitiorum macula mundantur. Hec autem purificatio fit in Selmon, id est in Christo. Ipse est enim qui lauat nos a peccatis nostris in sanguine suo. Nemo enim baptizatur, nemo a contagione peccatorum mundatur, nisi in ipso et per ipsum. »Quicunque enim baptizati sumus, in Christo Iesu, in morte ipsius baptizati sumus .« Selmon imago fortitudinis, uel umbra offendiculi interpretatur. De Christo enim dicit Apostolus: »Qui cum sit splendor glorie, et  figura substantie eius « Ipse quoque lapis offensionis est, et petra scandali , in quo non illuminati, sed ceci offendunt, qui non ipsum, sed eius umbram intuentur, id est non diuinitatem, sed solam eius humanitatem cognoscunt. Umbra enim non spiritus, sed corporis est. Hic est ergo »mons Selmon, mons Domini; mons pinguis, mons coagulatus, mons pinguis.« Ipsa uerborum replicatio manifestissime ostendit quanta sapientie et scientie ubertate, quanta uirtutum omnium fecunditate, quantaque gratiarum pinguedine mons iste abundet. »In ipso« enim, ut Apostolus ait, »habitat omnis plenitudo diuinitatis corporaliter .« Ipse est flos de radice Iesse super quem »requiescit  Spiritus Domini, spiritus sapientie, et intellectus; spiritus consilii, et fortitudinis; spiritus scientie, et pietatis spiritus; timoris Domini .« Stulti ergo sunt, qui alios montes admittunt, quamuis isti coagulati sint, quamuis pingues et uberes, quamuis mella et lacte fluant, quamuis arbores multas nutriant, quamuis oues, et boues, et multa animalia pascantur in eis; quamuis sapientie et scientie fontes deriuentur ab eis. Stulti, inquam, sunt, qui illum montem hos esse suspicantur, in quo beneplacitum est Domino habitare, non quasi diuersum in diuerso, sed quasi idem in eodem. Unde idem ipse Dominus ait: »Ego sum in Patre, et Pater in  me est ;« et: »Ego et Pater unum sumus .« Illi uero alii non Dominus, sed currus Domini sunt, milites Domini, equites et equi Domini, de quibus dicitur: »Qui ascendit super equos tuos, et quadrige tue saluatio .« Sunt autem et alii montes, per quos uirtutes intelligimus, ad quos ascendere nos oportet, si uolumus uidere Christum pugnantem, et uincentem, et discipulos eligentem. Si uolumus eum uidere de paucis panibus multa millia hominum reficientem, et si uolumus simul cum apostolis eum uidere super celos ascendentem. Denique et quando transfiguratus est super montem, eum ascendisse euangelista testatur: »Assumpsit enim Petrum, et Iacobum, et Ioannem, et duxit eos in montem excelsum seorsum,  et transfiguratus est coram eis .« Securus Abraham in montibus habitauit. In planitie Loth ab hostibus captus est, sed ab his liberatus, qui in montibus habitabant. Dauid quoque, fugiens Saulem, in locis tutissimis solisque ibicibus peruiis demorabatur. Sic et Iacob immolaturus Domino super montem Bethel ascendisse legitur. His igitur et similibus edocemur, si securi esse uolumus, si Domino placere, et eius gloriam uidere desideramus, ad montem nobis fugiendum esse. Multi sunt montes, multe sunt uirtutes, 517 in quamcunque ascenderis, securus eris. Abraham in monte fidei saluatus est; in monte mititatis Moyses, in monte mansuetudinis Dauid, in monte patientie Iob, et in monte misericordie Tobias saluati sunt. Beata quoque uirgo  Maria in monte humilitatis ab angelo inuenta est, sicut ipsa ait: »Magnificat anima mea Dominum, quia respexit humilitatem ancille sue .« Audiamus prophetam, dicentem: »Supra montem excelsum ascende tu, qui euangelizas Sion .« Ego montem excelsum caritatem intelligo, de quo Apostolus ait: Adhuc excellentiorem uiam uobis ostendo, sequimini caritatem. In hunc igitur montem  predicant, qui euangelizant Sion. In hunc montem ascendant predicatores Ecclesieque doctores. In hunc beatus Petrus ascenderat, quando ei Dominus oues suas commendauit. Prius enim ter a Domino de caritate interrogatus est, prius caritatem ter professus; et sic pascendarum ouium curam suscepit. In montem Oliueti frequenter  ascendere et discipulos secum ducere Dominus consueuerat, ut nos quoque in montem  olei, in montem pacis et misericordie ascendere, et illic manere gaudeamus: et ita Domino ascendente, uiam notemus, per quam post ipsum scandere ualeamus. Sunt autem alii montes  in quos ascendere, et ad quos appropinquare periculosum est. De quibus Propheta ait. »In Domino confido, quomodo dicitis anime mee: Transmigra in monte, sicut passer .« Et Dominus in Euangelio: »Si habueritis, inquit, fidem, sicut granum sinapis, montes quoque transferre poteritis .« Mali montes in quibus Loth inebriatus filias proprias uiolauit. Mali montes Gelbe, quos Dauid maledicens ait: »Montes Gelbe, nec ros, nec pluuia cadat super uos, ubi ceciderunt fortes Isrel, Saul, et Ionathas .« Gelbe lubricum interpretatur: »Fiant, inquit Psalmista, uie eorum tenebre et lubricum .« Montes igitur Gelbe heretici sunt, montes uolubiles, montes lubrici et instabiles, in quibus ueritas non est; facile cadunt quicunque in eos ascendunt, eis credunt et ad eos confugiunt. Ibi ergo cecidere, ibi usque hodie cadunt fortes Isrel, sicut ipse Dominus ait: »Surgent pseudochristi, et pseudoprophete, et dabunt signa, et prodigia multa; ita ut in errorem inducantur, si fieri potest, etiam electi  .« Talis mons fuit Arius, talis Sabellius, talis Simon Magus; tales et multi alii, inter quos ipsi quoque episcopi innumerabiles cecidere. Tales montes maledicti sunt super quos si ros celestis glorie, uel pluuia uere spiritualisque doctrine cecidisset, nequaquam maledicti essent. Hos igitur montes fugiamus et ad montes catholicos redeamus, ad montes pingues, et uberes, et uideamus  Agnum stantem super montem Sion, et cum eo centum quadraginta millia. »Ego, inquit, constitutus sum rex ab eo super Sion montem sanctum eius, predicans preceptum Domini .«



CAPUT u. De arboribus nouis

 Postquam de montibus locuti sumus, conueniens erat, ut de arboribus loqueremur; sed quia satis, sicut nobis uidetur, de arboribus superius diximus, illo uidelicet in loco, ubi de bonis et de malis arboribus Dominus loquitur, quibus boni et mali homines significantur, eadem hic repetere non uidetur necessarium, et facilius est chartas reuoluere quam eadem ipsa iterum scribere.



CAPUT uI. De animalibus nouis.

»Adiuro uos, filie Ierusalem, per capreas, ceruosque camporum, ut non suscitetis, neque euigilare faciatis dilectam, quoadusque ipsa uelit .« Nunquam sic filias Ierusalem Salomon  sapientissimus adiurasset, nisi per hos ceruos et capreas aliud intelligere uoluisset. Quis enim per istos adiuratus tali exorcismo a proprie uoluntatis intentione reducatur? Que enim ceruis et capreis reuerentia exhibenda est, ut tanta per eos adiuratio fieri debeat? Noui igitur cerui et noue capree apostoli uidelicet, et doctores per istos intelligantur, quos quidem tanquam patres honorare, et uelut iis, qui nos Domino genuere, omnem reuerentiam exhibere debemus. Unde Apostolus ait: »Filioli mei, quos iterum parturio, donec formetur Christus in uobis .« Itemque: »Et si multos pedagogos habetis, sed non multos patres; in Christo  enim Iesu per Euangelium ego uos genui .« Nihil igitur maius post Dominum inuenire potuit, cui filie Ierusalem obedire debuissent. Sunt autem filie Ierusalem anime sanctorum, que pacem et concordiam diligunt. Siquidem Ierusalem uisio pacis interpretatur, et omnem discordiam, lites et contentiones a se repellunt. Dilecta uero omnis anima intelligi potest, que per fidei Sacramentum. Deo desponsata et coniuncta est. Hec autem dilecta 518 tunc dormire dicitur, quando terrenorum omnium oblita, quasi suauissimo somno in sola Domini contemplatione insoporata quiescit. A tali igitur somno eam suscitare, et a tanta quiete separare, et ad mundi curas uelle reuocare perfectum est, nisi forte ipsa uelit, alio zelo commota, et non aliqua ui, sed  fratrum precibus inclinata, ut pro multorum salute ecclesiastica regimina aliquando suscipiat. Hoc autem apertius in Euangelio significatur, ubi, cum Martha dixisset ad Iesum: »Domine, non est tibi cure, quod soror mea reliquit me solam ministrare? Dic ergo illi, ut me adiuuet .« Neque eam surgere cegit, neque surgere uetuit, illius uoluntati derelinquens  , utrum horum duorum potius elegisset. Hoc igitur exemplo tales uiri rogari quidem possunt; cogi autem non possunt. Dicat ergo propheta: »Adiuro uos, filie Ierusalem, filie concordie, filie pacis per capreas, ceruosque camporum,« quorum fide et doctrina ad hanc tantam gratiam peruenistis, ut de malis seruis sponse et filie uocemini, »ut non suscitetis, neque euigilare faciatis  dilectam, donec ipsa uelit.« Nullam uim ei faciatis, in illius deliberationem, et potestatem omnia  ponentes. Quando autem apostoli, sicut cerui, uel capree, uel unicornes, uel cameli, uel onagri, equi uel boues, oues uel arietes, uel huiusmodi aliquid uocantur, tunc in illis animalibus querendum est, si fortasse tale aliquid in illorum natura inueniatur, quod uirtuti conueniat et apostolice dignitati non sit contrarium. Omnia enim hec et bonam et malam significationem habere possunt. Fertur quod Plato leues homines et instabiles, capreas et ceruos uocare consueuerat. Crudeles uero et immites, leones; pigros, fatuos, et asinos; luxuriosos uero porcos et hircos uocabat. Unde factum est, ut quidam stulti uerba eius mala intelligentes ad tantam insaniam  peruenissent, ut homines in bestias, et bestias in homines post aliquanta secula conuerti crediderint. Hoc illi dixerint. Nos autem quare apostoli, ceterique sancti cerui uel capree munda animalia et innocua sunt, que cum multam ab aliis persecutionem patiantur, nullam tamen aliis persecutionem faciunt preter hoc quod cerui serpentes interficiunt; quod quidem apostolis conuenire maxime uidetur; quia uitia, et malignos spiritus persequentes, aliam discordiam habere nesciunt, cum ipsos suos diligant inimicos. Sunt autem cerui agiles ad currendum, sed non quantum apostoli, qui paruo tempore non  unam tantum prouinciam, sed et totum mundum peragrarunt. Capree quoque, quas Greci doreadas uocant, acutum uisum habere perhibentur; sed acutiorem illi habent, qui Deum ipsum, et cuncta inuisibilia mentis oculos contemplantur. Non sunt itaque apostoli cerui, sed propter hec, et similia cerui uocantur. »Sicut enim, ut Psalmista ait, ceruus desiderat ad fontes aquarum, ita desiderat anima mea ad te, Deus .« Ecce alia similitudo propter quam anima iusti ceruus appellatur. uocantur autem apostoli et leones, non quod sanguine gaudeant et crudeles sint, sed quia fortissimi bestiarum, ad nullius timent occasum. Hoc enim de leone scriptum est: Nulli leones tam fortes, quam apostoli fuerunt, nulli tantas bestias interfecerunt,  nulli tantos rugitus in deserto dederunt. De istis leonibus est etiam Marcus euangelista. Isti sunt, qui sua fortitudine sedem Salomonis, Ecclesiam Domini defendunt. uocantur autem apostoli et unicornes, quoniam uno fidei cornu omnes uentilant potestates. Hoc enim animal unum cornu in fronte super nasum habere dicitur; unde et rhinoceros Grece uocatur, quatuor pedum altitudine ita ualidum et acutum est cornu, ut nulla alicuius animalis fortitudo ei unquam resistere ualeat; cum etiam ipsos elephantes eius impetu perforet et prosternat. Maior tamen fortitudo est in cornu et in fide apostolorum, quibus Dominus dedit potestatem, sicut in Euangelio dicitur, calcandi super serpentes et scorpiones, et super omnem uirtutem inimici. Nulla  uirtus excipitur  , omnis uero inimici hoc uno cornu prosternuntur. Sancti enim per fidem uicerunt regna. »Et omne, quod natum est ex Deo, uincit mundum; et hec est uictoria, que uincit mundum fides nostra .« Hec est igitur causa, quare unicornes apostoli dicantur; et non solum apostoli, uerum etiam ipse Dei Filius unicornis uocari non dedignetur. Unde est illud: »Et edificauit  sicut unicornium sacrificium suum .« Bene autem sicut unicornis, quia »ipse Dominus fortis et potens, Dominus potens in prelio .« Talis uirtus et fortitudo necessaria fuit, ut tantum edificium fundaretur. Alibi quoque de eo scriptum est: »uox Domini confringentis cedros, et confringet Dominus cedros Libani;  et comminuet eas tanquam uitulum Libani, et dilectus quemadmodum filius unicornium .« Ecce attende quanta huius unicornis sit fortitudo, qui sola uoce tantas talesque cedros confringere potest. Quid enim per has cedros, nisi mundi huius uirtutes et potestates intelligamus, quarum quidem, alie bene, alie male confracte sunt, uoce 519 euangelica super eas intonante. Et ille quidem bene confracte sunt, de quibus templum edificatur; male uero, que exciduntur et in ignem mittuntur. uitulus uero Libani ille mihi esse uidetur, qui in festiuis diebus ad templum oblatus, in frusta diuisus  et comminutus, Domino offerebatur. Ad huius igitur similitudinem arbores iste comminuuntur, siue seipsos immolando Domino, siue in ignem mittantur iubente Domino. uocatur autem Libanus Ierusalem, dicente propheta: »Aperi, Libane, portas tuas, et deuoret ignis cedros tuas .« Quando enim potentes Ierusalem, qui per cedros significantur, in ipsa ciuitate ab hostibus trucidabantur, tunc etiam quasi uitulus immolandus, cedri Libani comminuebantur. Quod autem sequitur: »Et dilectus filius, sicut filius unicornium;« tale est ac si diceret: Dilectus Dei Filius sic ueniet, sic pugnabit, sic sua fortitudine omnia prosternet et superabit, sicut unicornis, unicornimque filius. Nam et Dauid, ceterique reges, et iudices Isrel ex quibus secundum carnem Saluator  noster originem traxit, quasi unicornis, omnes gentes circa se sua fortitudine uicerunt et prostrauerunt. Dicitur autem de unicorne, quod nullo ingenio capi uel teneri queat; sed, si uirgo speciosa opponitur ei, ad quam cum omni mansuetudine conueniens, dum in eius sinum se humiliat, a uenatoribus capitur uel tenetur. Similiter autem et Saluator noster nunquam teneri potuisset, nisi in uirginem uenisset et carnem de ea suscepisset, uocantur et apostoli onagri, asini siluestres; de quibus ipse Dominus ad beatum Iob loquitur, dicens: »Quis dimisit onagrum liberum, et uincula eius quis soluit? Cui dedi in solitudine domum et tabernacula in terra salsuginis. Contemnit multitudinem ciuitatis, clamorem exactoris non audit. Circumspicit  montes pascue sue, et uirentia queque perquirit .« Hec autem superius exposuimus in illo sermone, qui de abstinentia editus est. Et quod uiri sancti onagri dicantur, satis hec uerba manifestare uidentur. Equi preterea et boues uocantur apostoli, quoniam per ipsos et bella sua fecit et agrum suum coluit Dominus. Nullum animal tam idoneum ad bellum, sicut equi nullum tam idoneum ad agriculturam, sicut boues, inuenitur. Isti sunt illi equi, de quibus dicitur: »Qui ascendis super equos tuos, et quadrige tue saluatio.« Hos ille equus albus significat in Apocalypsi super quem Dominus cum arcu sedere describitur, qui corona datur, quia ad hoc exiuit, ut uinceret. Isti sunt, de quibus scriptum est: »Nesciui. Anima mea conturbata  est propter quadrigas Aminadab .« Interpretatur autem Aminadab, spontaneus populi sui. Ipse est autem Saluator noster, qui spontaneam mortem sustinuit, ut populum suum a morte perpetua liberare. Hunc autem Synagoga non cognouit; quia, sicut ipsa dicit, cum uili apparatu et rusticano comitatu incedere uidit. Isti sunt illi duodecim boues a quibus mare eneum portatur, quod baptisma significatur. Isti sunt, de quibus Apostolus ait: »Non alligabis os boui trituranti .« Canes quoque uocantur apostoli, quoniam oues Domini contra lupos latronesque custodiunt. De quibus dicitur: »Lingua canum tuorum ex inimicis ab ipso .« uocantur autem et  arietes de quibus scriptum est: »Omne pecus Cedar congregabitur tibi, arietes Nabaioth ministrabunt tibi .« Et Salomon: »Aries, inquit, succinctus renes non est rex, qui resistet ei .« Quales sunt isti arietes, qui et Domino ministrant et contra reges pugnare non timent? Tales arietes sunt Petrus et Paulus, qui gladio spiritus succincti Neronem ipsum regem omnium nequissimum et crudelissimum superauerunt, et Simonem magum de ere precipitauerunt. Interpretatur autem Nabaioth propheta principii, illius uidelicet principii, qui ait: »Ego principium, qui et loquor uobis .« De cuius prophetia, quicunque biberit, ualde dignum est, ut Domino ministret. Si uelimus omnia animalia, per que apostoli  figurantur, scribere, non sermonem, sed magnum uolumen nos edere oporteret. Addat igitur unusquisque ad hec quod sibi placuerit, nobis autem tantula dixisse sufficiat.



CAPUT uII. De potestatibus nouis.

»Ecce nos reliquimus omnia, et secuti sumus te, quid ergo erit nobis? uos, inquit Dominus, qui reliquistis omnia et secuti estis me, centuplum accipietis in hac uita, et post hanc, uitam eternam possidebitis. Et quia secuti estis me, sedebitis super sedes duodecim, iudicantes duodecim tribus Isrel .« Nouus mundus, nouum imperatorem, nouos reges, nouos duces, nouos principes et  iudices habet. Noui autem reges, duces, principes et iudices apostoli sunt. Et in Domino quidem noui, quia omnibus mundi huius potestatibus, quecunque fuerunt, sunt, uel erunt sapientiores, potentiores, fortiores, iustiores et ditiores sunt. Sapientiores quidem sunt, quia omnem ueritatem edocti sunt; sicut ipse Dominus ait: »Cum autem uenerit ille Spiritus ueritatis, docebit uos omnem ueritatem .« Sapientiores item sunt, quia os et sapientiam a Domino susceperunt, cui non possunt resistere nec contradicere omnes aduersarii eius. Unde Apostolus ait: »Sapientiam loquimur inter 520 perfectos .« Sunt autem et potentiores, quia non solum in terris, uerum etiam in celis obtinent potestatem. Sic enim ipse  Dominus ait: »Quecunque ligaueritis super terram, erunt ligata et in celis; et quecunque solueritis super terram, erunt soluta et in celis .« Non sufficit eis terra, ipsi celi in eorum principatu et imperio continentur. Habent potestatem claudere et aperire, suscipiunt quos uolunt, quosque uolunt excludunt. Quid de eorum fortitudine dicam, quos etiam ipsi maligni spiritus formidant? Eis quidem uenientibus fugiunt et ante eorum presentiam stare non possunt. De diuitiis autem quid attinet dicere, cum tam diuites sint, ut nichil amplius habere concupiscant? Sunt enim, ut Apostolus ait, »sicut egentes, multos autem locupletantes, tanquam nichil habentes, et omnia possidentes .«  Ille ditissimus est, cui sua sufficiunt. Sola necessaria habebat Diogenes et cunctis imperatoribus ditior erat, quia nichil amplius habere uolebat. Pauper est, qui mendicat; mendicant autem imperatores, non quidem uoce  sed desiderio, quia huiusmodi pro una domo, quam habent, centum desiderant. Contra autem Dominus ait: »uos qui reliquistis omnia,« centum accipietis in hac uita, quia satis habebant et nichil amplius cupiebant. Ipsa autem sufficientia plus quam centuplum computatur  . Susceperunt igitur sancti non solum centuplum, uerum etiam plus quam centuplum, quia cum Christo adherent, omne ipsorum desiderium finitum est, quod eis auaritia suscitare poterat. Maior est sufficientia omnibus diuitiis. Qui  igitur sufficientiam habet, omnes, et plusquam omnes diuitias habet. Habent ergo non solum centuplum, sed plus quam centuplum. Sequitur: »uos, qui secuti estis me, sedebitis super sedes duodecim, iudicantes duodecim tribus Isrel .« Illi soli digni sunt iudicare, qui sequuntur Iesum; qui eadem post ipsum uia incedunt; qui ueritatem et iustitiam diligunt, et hominis personam non respiciunt. Tales sunt iudices nostri, tales sunt sancti apostoli, qui sedentes super sedes duodecim iudicant duodecim tribus Isrel. Sed quare super sedes duodecim; quia totidem sunt mundi partes, secundum illud: »Quando diuidebat Altissimus gentes, quando separabat filios Adam, constituit terminos populorum, iuxta numerum filiorum Isrel .« Hanc autem diuisionem tunc Dominus fecit  , quando ad predicandum discipulos ire precepit, dicens eis: »Ite in uniuersum mundum, predicate Euangelium omni creature .« Nullam mundi partem reliquit, qui mundum uniuersum predicari iussit. Sic igitur diuisit Dominus gentes, et ita separauit filios Adam, ut alii per Petrum, alii per Ioannem, atque alii per alios conuerterentur ad fidem. Hoc autem et illud significare uidetur, quod in Psalmis de Christo legitur: »Pro patribus tuis nati sunt tibi filii; constitues eos principes super omnem terram .« Pro patribus enim Saluatori nostro filii nati sunt, quia, secundum numerum patrum factus est et numerus filiorum. Duodecim quippe fuerunt filii Iacob, ex  quibus Synagoga tota manauit. Duodecim et sunt filii Christi, ex quibus Ecclesie multitudo pullulauit. Non dedignatur Saluator noster eos dicere patres, ex quibus secundum carnem originem duxit. Audi ipsum dicentem: »In te sperauerunt patres nostri, sperauerunt, et liberasti eos .« uocantur igitur apostoli et reges, et principes. uocantur duces, et iudices, uocantur et aliis nominibus, que uiris conuenire ualeant. O iudices super omnes  iudices, qui non solum homines, sed ipsos quoque angelos iudicabunt! Hoc enim et Apostolus ait: »Nescitis quia et angelos iudicabimus?«  in illo tremendo iudicio, cui omnis rationalis creatura astabit; quando et angeli, et homines omnes simul in unum conuenient, quando nobilis in portis Ecclesie sponsus, et Dominus cum his senatoribus terre iudicibus sedebit. Ille quoque superbus cum omni suo exercitu ibi astare necesse habebit, qui supra celos ascendere, et sedem suam ponere minabatur. Ad istorum sententiam damnabitur, ille, qui eos ipsos accusare non cessat. Isti ergo soli reges et principes; isti soli duces et iudices dicendi sunt; isti sunt, de quibus dicitur: »Principes Iuda duces eorum, principes Zabulon, principes Nepthali  .« Isti sunt illi reges, de quibus dicitur: »A templo tuo in Ierusalem tibi offerent reges munera .« Sunt autem apostoli et pastores, non qui oues pascant herbis, sed qui animas reficiunt spiritualibus uerbis. Si pastores sunt et oues habent. Oues eorum nos sumus, si tamen oues sumus. Si uero oues non sumus, de eorum gregibus non sumus, quoniam isti pastores non custodiunt nisi oues. Unde et Petro a Domino dicitur: »Si diligis me, pasce oues meas .« Et Dominus de seipso ait: 521 »Ego sum pastor bonus, et cognosco oues meas .« uis esse ouis? Esto humilis et innocens: esto patiens et mansuetus, pelle superbiam et rapacitatem, nulli noceas, nulli iniuriam facias,  lacte tuo uiuant pauperes Christi, et lanis tuis calefiant. Tales pastores tales oues diligunt. Sunt autem negotiatores, et tales, qui terrena celestibus, et transitoria eternis commutare ualeant. Isti sunt illi negotiatores, qui, inuenta una pretiosa margarita, uenditis omnibus, eam emerunt. Isti sunt, quibus Dominus peregre proficiscens tradidit bona sua, dicens: »Negotiamini, dum uenio ;« cui redeunti omnem pecuniam multiplicatam restituunt. Unde et unicuique eorum congratulans ait: »Euge, serue bone et fidelis, intra in gaudium Domini tui .« De Ecclesia scriptum est, quia »facta est quasi nauis negotiatoris, seu institoris de longe portans panem suum .« Isti negotiatores neminem fallunt, et incomparabiles, magnasque diuitias uili pretio uendunt. Architecti quoque sunt sancti apostostoli non inferiores Beseleel, et Ooliab, quos omni sapientia Dominus repleuit ad tabernaculum testimonii construendum. Illorum structura, et operatio iam nimia uetustate consumpta et soluta est; horum autem edificium manet in eternum. Illi auro, et gemmis, isti uirtutibus induunt sacerdotes, de quibus dicitur: »Sacerdotes tui induantur iustitiam, et sancti  tui exsultent .« Illi autem istos figurabant, quorum operatio, si spiritualiter intelligatur, non illorum, sed iustorum est. Qualis architectus beatus Paulus, qui de seipso loquitur, dicens: »Secundum gratiam, que data est mihi, ut sapiens architectus, fundamentum posui. Fundamentum autem aliud nemo potest ponere, preter id, quod positum est, quod est Christus iehsu. Si quis autem superedificat super fundamentum hoc, aurum, argentum, lapides pretiosos, ligna, fenum, stipulam, uniuscuiusque opus manifestum erit. Dies enim Domini declarabit, quia in igne reuelabitur, et uniuscuiusque opus quale sit, ignis probabit. Si cuius opus manserit, qui superedificauerit, mercedem accipiet. Si cuius opus arserit, detrimentum patietur: ipse  autem sic saluus erit, sic tamen quasi per ignem .« Hec uerba longa indigent expositione, in quibus iam a pluribus laboratum est. Ego tamen quod intelligo breuiter dicam. Fundamentum Christus est, super quod tota Ecclesia, et boni et mali fundati sunt. Unde ipse Dominus ait: »Omnem palmitem in me non ferentem fructum tollet eum ,« ostendens etiam malos palmites per baptismi sacramentum in se esse fundatos. Et quamuis aliquando tollendi sint, adhuc tamen in Christo sunt, quoniam in Ecclesia sunt. Aurum autem, argentum, et lapides pretiosi bona opera sunt, lignum uero, fenum, et stipula peccata intelliguntur. Magnam igitur iniuriam facimus huic tam nobili fundamento, quando illud in nobis peccata nostra portare  et sustinere cogimus. De ipso tamen scriptum est, quod peccata nostra portauit, et pro nobis dolet . Sustinet enim, et libenter exspectat, tantum ut conuertamur, et penitentiam agamus, et sarcinam inutilem abiiciamus. Quod si fecerimus, salui erimus, sic tamen quasi per ignem. Quicunque enim digne conuersus fuerit et penitentiam egerit, non solum a minoribus, ut quidam intelligere noluerunt, uerum etiam a maioribus peccatis liberabitur, et saluus erit. Omne enim peccatum, dicit Dominus, et omnis blasphemia remittetur hominibus, spiritus autem blasphemie, per quam in malo perseuerantia intelligitur, non dimittetur . Ecce omne peccatum dimittitur, dicit Dominus, unum tantum excipitur, quod illi quidem  faciunt, qui penitere nolunt. Dimittitur quidem per penitentiam omne peccatum, sed non penitus dimittitur pena peccati. In baptismo uero utrumque dimittitur. De martyribus quoque nulla post martyrium pena exigitur. Potens est igitur Dominus, et breuiare, quantum uoluerit, et penitus dimittere cui uoluerit penam peccati. »Beatus igitur ille, cui non imputauit Dominus peccatum .« Gaudeant itaque penitentes, quia peccata dimissa sunt eis; timeant tamen, quia nesciunt, an adhuc pena peccati dimissa sit eis. Quacunque enim die conuersi fuerint, si tamen digne conuersi fuerint, salui erunt. Et hoc quidem per ignem. Salui igitur sunt, sed ignis manet; peccatum dimissum est, sed non pena peccati.  Legimus quosdam post mortem miraculis claruisse, et tamen purgatorio deputatos fuisse. De quibus dubitari non potest, et peccata eis dimissa fuisse, et penam peccati dimissam non fuisse. De talibus igitur dictum est: »Si cuius opus arserit, detrimentum patietur, ipse uero saluus erit, sic tamen quasi per ignem .« Ceteri uero homines, quorum peccata ardebunt, non utique saluabuntur per ignem, sed potius eternum mittentur in ignem; ceteri, inquam, homines, preter eos, qui penitentiam egerunt de peccatis suis. Penitentiam agere dico, sine penitentie remedio de hac uita non exire; qui enim sine penitentia moriuntur, sine fine cruciabuntur. Hoc est enim illud unum peccatum, quod non dimittitur hominibus, neque in hoc seculo, neque in futuro. »uigilate  itaque, dicit Dominus, quia nescitis diem, neque horam .« Sunt autem et alia nomina apostolis ualde conuenientia, que his, que dicta sunt superaddere potest, qui longiorem uult facere sermonem



522 CAPUT uIII. De mari nouo, et nouis piscatoribus.

»Hoc mare magnum et spatiosum: illic reptilia, quorum non est numerus. Animalia pusilla, et magna: illic naues pertransibunt .« Narrat Mattheus euangelista, quod Dominus, et Saluator noster transiens iuxta mare Galilee uidit Petrum, et Andream et Ioannem, et uocauit eos, dicens: »uenite post me, faciam uos fieri piscatores hominum .« Quando audio homines  pisces uocari, et Christi discipulos piscatores hominum fieri, quod ad litteram quidem intelligi non potest, necessario nouum mare et noua retia, et nouos piscatores et nouos pisces intelligere cogor. Nouum igitur mare mundus iste, de quo modo superius diximus: »Hoc mare magnum et spatiosum, illic reptilia, quorum non est numerus.« Retia Euangelia, pisces homines, piscatores uero apostoli sunt. Tantum est hoc mare, quantus et mundus, in quo animalia magna sunt, et ut in Genesi legitur cete grandia, per que reges et principes, ceterique maiores, et potentiores homines intelliguntur. Pusilla uero animalia, et reptilia, quorum non est numerus, cetera hominum multitudo infinita uniuscuiusque sexus, cuiuscunque etatis, cuiuscunque ordinis et conditionis, cuiuscunque  lingue et nationis intelligi potest. Sicut autem pisces maris, alii mites sunt, et simpliciter uiuunt; alii uero raptores sunt, qui alios persequuntur, et deuorant; ita et in hoc mundo inter homines fieri uidemus, et simplicem turbam a latronibus et iniquis hominibus quotidie deuorari, multisque modis deuorari conspicimus. Est autem hoc in mari, et draco ille magnus, serpens antiquus qui est diabolus, et Satanas, quem Dominus formauit ad illudendum ei. De quo et ad beatum Iob ipse Dominus loquitur, dicens: »Ecce Bechemoth, quem feci tecum, fenum quasi bos comedit. Ipse est principium uiarum Dei, qui fecit eum, applicabit gladium eius .« Huic montes herbas ferunt, omnes bestie agri ludent  ibi. Creatura Dei est diabolus, ipse eum formauit, ipse eum fecit, sed non qualis est, eum fecit. Quod enim ait: »Draco iste, quem formasti ad illudendum ei ,« non de prima eius creatione intelligendum est; sed quia per superbiam eleuatus in ueritate non stetit, talis postquam cecidit, formatus est. Ideo ad talem formam, talemque sue infirmitatis mensuram redactus est, cui iam homines illudere possunt. Nisi enim sic ligatus a Domino teneretur, quis illius superbie astutieque resistere potuisset? Unde et dicitur: »Qui fecit eum, applicabit gladium eius .« Si enim gladius eius plicatus non fuisset, quis tanti acuminis uulnera ferre potuisset? Gladii igitur applicatio uirtutis illius infirmitatem ostendit. Omnes autem illi illudunt  ,  quicunque eum fugiunt, et ad penitentiam redeunt. Quoniam bene beatus Paulus ei illusit, qui cum Ecclesiam persequeretur in ore eius, et intra illius dentes iam stringebatur, mox ad fidum conuersus, tristem cum reliquit. Sic et Maria Magdalena eum decepit, que conuersa ad Dominum »optimam partem elegit, que non auferetur ab ea .« Uno sermone illuditur ei, et uno uerbo iam deuorata de ipso eius uentre reiicitur preda. Sufficit peccatrici suam culpam dicere, et ab eo ulterius teneri non potest. ualde ergo illuditur ei, multumque complicatus est gladius eius. uocatur autem Bechemoth, quod bestia interpretatur, quoniam crudelis est et sensu bestiali utitur. Angelica namque dignitate priuatus, bestias crudelissimas  per omnia imitatur. Ecce, inquit, Bechemoth, quem feci tecum, quem feci sicut te  fenum sicut bos comedit. Dicat propheta: »uere fenum est populus, siccatum est fenum, et cecidit flos .« Non ergo uiros et sapientes, sed populum stultum et indisciplinatum comedit Bechemoth. Ipse est enim principium uiarum Domini. Ipse ante alias creaturas factus esse creditur; quod sic tamen intelligi potest, ac si diceretur: Ipse est causa atque principium ut uia Domini, que una erat, in duas uias diuideretur, ut iam non omnes per unam uiam celos ascenderent, sed alii per aliam uiam in infernum descenderent, dum aliis dicatur: Ite, aliis dicatur, uenite. Et huic montes herbas ferunt. Mali montes qui diabolum  nutriunt, et draconi cibum ministrant. Cibus diaboli, et refectio eius peccatum est. Qui plus peccat, maiora ei conuiuia parat. Nulli igitur sic ei seruiant sicuti mali reges et principes; sicuti omnes auari et diuites, qui per montes significantur. Isti enim non solum peccaut, sed et alios secum peccare compellunt. Considera modo quanta homicidia, quante rapine, quanta percurbatio per eos ubique fiat. Unde et bene dicitur: »Omnes bestie agri ludunt ibi .« Bestie agri uitia sunt, et maligni spiritus. 523 Iste igitur bestie ludunt ibi, id est in montibus supradictis, in cordibus uidelicet iniquorum. Ibi dilectantur, ibi suauiter requiescunt, ibi theatra faciunt, et palatia construunt. Illuc socios introducunt, ut faciant nouissima eorum peiora prioribus. Misera illa pecora, misere ille anime que tam crudelium bestiarum habitatio facte sunt. Tales pisces habitant in hoc mari, ubi reptilia, quorum non est numerus, ubi animalia pusilla et magna, ubi et draco iste, quem Dominus formauit ad illudendum ei; de quibus usque modo locuti sumus. In magnum et profundum pelagus mittuntur piscatores apostoli, qui in hoc mare piscatum ueniunt. Difficilis piscatio est, ubi et pugnare, et piscari  necesse est. Hinc ponunt retia ad pisces capiendos; inde gladios extendunt ad hostes pellendos. Quid dicam, quod quidam pisces sua sponte capiuntur, et retia ingrediuntur, qui postea eadem retia scindere et dissipare nituntur? Tales pisces fuere Arius, Sabellius, et Manichei, et multi alii, qui apostolicam predicationem, et catholicam fidem euacuare conati sunt; a quibus sancta Ecclesia, nauesque apostolice magis fatigate et concusse sunt, quam ab ipsis etiam tyrannis, qui cruentis eam gladiis persequebantur. Hanc tam immensam perturbationem preuiderat Propheta, cum diceret - »Qui descendunt mare in nauibus, facientes operationem in aquis multis. Ipsi uiderunt opera Domini, et mirabilia eius in profundo. Dixit, et stetit spiritus  procelle, et exaltati sunt fluctus eius. Ascendunt usque ad celos, et descendunt usque ad abyssos, anima eorum in malis tabescebat. Turbati sunt, et moti sunt sicut ebrius, et omnis sapientia eorum deuorata est. Et clamauerunt ad Dominum, cum tribularentur, et de necessitatibus eorum liberauit eos. Statuit procellam eius in auram, et siluerunt fluctus eius, et letati sunt, quia siluerunt, et eduxit eos in portum uoluntatis eorum .« Paucis uerbis apostolorum predicationem, miraculorum efficaciam, tyrannorum seuitiam, et celitus datam consolationem Psalmista comprehendit. Quando enim sancti Apostoli, aliique doctores in huius maris profundissimum pelagus ad predicandum descendebant facientes operationem in aquis  multis, id est in populis multis, per singulas uidelicet ciuitates, mortuos suscitantes, cecos illuminantes, leprosos mundantes, paralyticos curantes, et alia mirabilia facientes, tunc ipsi uiderunt opera Domini, et mirabilia eius, que in hoc profundo Dominus per eos operabatur. »Dixit, et stetit spiritus procelle, et exaltati sunt fluctus eius  .« Sic igitur, et tunc eo iubente turbatum est mare, et exaltati sunt fluctus eius, alii bene, alii  male  . Alii per ipsos, alii contra ipsos. Alii dicebant, dimittantur, quia boni sunt, alii dicebant, occidantur, quia mali sunt. Alii uidentes signa, que faciebant, deos eos uocabant, et usque ad celos laudibus exaltabant: alii indignantes et super eos impetum facientes, in abyssum mergere conabantur; et hoc est, quod ait: »Ascendit usque ad celos, et descendit usque in abyssum .« Unde anima illorum in malis tabescebat, tantos aliquando cruciatus ferre non ualens. Inde est, quod Apostolus ait: »Nolo ignorare uos, fratres, de persecutione que facta est nobis in Asia, quoniam supra modum grauati sumus: ita ut tederet nos etiam uiuere . Turbati sunt itaque et moti sunt, sicut ebrius, non calice uini inebriati, sed calice  passionis et afflictionis. Et omnis sapientia illorum deglutita est; sicut beatus Iob de seipso ait, dicens: Cogitationes mee dissipate sunt, torquentes cor meum .« Bone namque cogitationes, quibus uir sanctus in Dei contemplatione uacare solebat, tantarum angustiarum afflictione dissipate erant; tantaque erat uis passionis et doloris numerositas, ut nichil aliud cogitare posset. Sic igitur et in hoc loco omnis eorum sapientia dolorum immensitate aliquando deglutita est. Cumque eam ferre non possent, clamauerunt ad Deum, et exauditi sunt, et eduxit eos in portum uoluntatis eorum. Aliquando enim nec ipsa tormenta sentiebant, que illis ab ipsis inferebantur. Quod bene quidem in Euangelio significatum est, quando discipuli clamantes  dixerunt: »Domine, salua nos, perimus. Qui surgens, imperauit uentis, et mari, et facta est tranquillitas magna .« Hec autem maris huius tam immensa perturbatio a temporibus apostolorum usque ad tempora Constantini imperatoris sanctam Ecclesiam instanter perturbauit, et uix aliquando quieuit. Inde uero pax, et tranquillitas facta est, Christi piscatores quieti, et securi piscari, et sagenam ad terram trahere ceperunt. De qua in Euangelio dicitur: »Simile est regnum celorum sagene misse in mare, et ex omni genere piscium congreganti, quam, cum impleta fuisset, educentes, et secus littus sedentes, elegerunt bonos in uasa sua, malos autem foras misere .« Sed  non sagena plena est, adhuc pisces ingrediuntur; »cum autem plenitudo gentium introierit; 524 tunc omnis Isrel saluus fiet ;« tuncque malis piscibus reprobatis, boni ad uitam ducentur eternam.



CAPUT IX De auibus nouis.

Legimus in Genesi Dominum precepisse ut aque producerent et pisces secundum genus suum, et aues in species suas. Et factum est ita. »Benedixitque eis Deus, et ait: Crescite, et multiplicamini,  et replete aquas maris, auesque multiplicentur super terram .« Pisces, et aues unam originem habent, et utraque ex aquis creata sunt. Alieri profunda petunt, altere ad celestia eleuantur. Boni sunt illi, et ille, quia inter omnes alias creaturas isti primam benedictionem accipere meruerunt. Per hos igitur uiri sancti significantur, qui ex aquis regenerati sunt. »Nisi« enim »quis renatus fuerit ex aqua, et Spiritu sancto, in regnum Domini non intrabit ;« qui et profunda Scripturarum, que per aquas significantur, penitus rimantur, et uirtutum alis ad celestia eleuantur. Sed satis de piscibus modo superius locuti sumus. Dignum est ut de auibus amodo loquamur. Nisi per istas aues, que ante nos uolare uidemus, alie aues  significarentur, longe melioris digniorisque nature, nunquam Ecclesia columba uocaretur, dicente Domino: »Una est columba mea :« nunquam Ioannes euangelista aquila diceretur; nunquam Dauid rex, et pelicanus, et nicticorax, et passer uocaretur, sicut uocatur, teste Scriptura: »Similis factus sum pelicano in solitudine, et sicut nycticorax in domicilio. uigilaui, et factus sum sicut passer solitarius in tecto .« Et non solum homines, uerum etiam ipsi angeli auium speciem, atque naturam suscipere uidentur. Ubique alatos et pennatos eos esse uidemus. uolare quoque magis, quam incedere describuntur, quod auium quidem proprium est. uela quoque tabernaculi opere plumario facta leguntur .  Et quatuor animalia in Ezechiele, et Apocalypsi plena oculis ante et retro senas habere alas scribuntur. »Et primum quidem animal simile est homini, secundum simile leoni, tertium uero simile uitulo, quartum autem simile aquile uolanti .« Similiter autem et Isaias: »uidi, inquit, Dominum sedentem super solium excelsum, et plena erat omnis terra maiestate eius, et ea que sub ipso erant, replebant templum. Seraphim stabant super illud, sex ale uni, et sex ale alteri .« Aues igitur in mari, aues in terra, aues in celo, et aues super celum. Omnia clementa nos uolare docent, omnia nos ad superiora et celestia prouocant. »Quis« igitur »mihi dabit  pennas sicut columbe, et uolabo, et requiescam?«  Iam aues facti sumus, quia in aquis regenerati sumus. Ale solummodo desunt nobis  . Penna struthionis absimilis est penne accipitris et herodii, qui inter alias aues uelocissimi sunt; struthio uero propter alarum infirmitatem a terris se eleuare non ualet. Habet igitur alas, sed infirmas, habet pennas debiles. Tales sunt hypocrite, et heretici, qui accipitres, et herodii esse uidentur, sed struthiones sunt, neque habent alas, quibus uolare ualeant, uel ad celestia erigantur.  Ale igitur uirtutes sunt, ale bona opera intelliguntur, sine quibus uolare non possumus. Ipse nos ferant, ipse ad celestia eleuent. Habes humilitatem, ala tibi est. Habes misericordiam, ala tibi est. Habes patientiam, ala tibi est. Quot uirtutes habes, tot alas habes. Si habes caritatem, ut Deum et proximum diligas, duas alas habes, que tibi ad uolandum sufficere possunt. Seraphim tamen et quatuor animalibus non sufficiunt due ale; senas enim habent, quoniam aliis uolant, aliis capita pedesque tegunt. Per caput et pedes, initium et finem intelligimus. uelant igitur animalia caput suum, ne forte ab eis querere uelimus ea que ante mundi initium facta sunt. uelant autem similiter et pedes, quoniam ea que post mundi finem in hoc mundo futura sunt  nequaquam nobis pandere uolunt. Unde Isaias deos gentium irridens, ait: »Dicite mihi, que prima fuere, et ultima que futura sunt, et dicam quod dii estis uos .« Sed non potestis; et ideo nichil estis. Superfluum igitur esse uidetur, uel ea querere, que ante mundi initium fuere, uel ea que post finem futura sunt. Nam et si queras, nemo est qui tibi dicat. Si posses a capite et a pedibus animantium istorum alas amouere, tunc forte prima et ultima scire posses. Solent enim homines hec querere, et quamuis ex superabundanti, in talibus laborare, scire cupientes an post mundi finem celum uoluatur, sol, et luna, et stelle solito ruore circumferantur, an flumina currant, fontes prorumpant, utrum arbores et herbe sint, et multa  alia, que hominum curiositatem mouere solent. Hec autem interrogantibus honestissime respondetur: Seraphim, et quatuor animalium pedes obuolutos esse, et uideri non posse; exspectandum tamen esse, donec ale amoueantur. uolant autem duabus alis, illis uidelicet que in medio sunt, quia de omnibus que in hoc mundo fiunt a principio usque ad finem plenissime loquuntur. Sunt autem plena oculis ante 525 et retro, quia et futura uident, et preterita non ignorant. Quidquid in eis est, lumen et claritas est. Quot uerba, tot oculi in eis sunt. Quicunque ea non credunt, ceci et sine lumine sunt. Unde et quibusdam Dominus ait: »Erratis, nescientes Scripturas neque uirtutem Dei .«  Sunt igitur oculi in Scripturis intelligentie uidelicet spirituales, quibus uiri sancti illuminati errare non possunt. Hos autem oculos Pharisei non habentes, ceci a Domino uocantur, et duces cecorum. Dictum est autem quid per animalium alas, et quid per oculos significetur. Utinam et nos alas ad uolandum habeamus, et oculos ante, et retro, quibus et recto itinere ad Deum ueniamus, et peccatorum memores simul cum Psalmista dicamus: »Quoniam iniquitatem meam ego cognosco, et delictum meum contra me est semper .« Et ante quidem oculos habemus, si uia regia incedimus, si mala fugimus,  et bona tenemus. Unde et Salomon ait: »Sapientis oculi in capite ipsius: stultus in tenebris ambulat .« Retro uero oculos habent, qui antiquorum memores patrum eorum uitam et sanctam conuersationem imitari conantur; sicut ille qui dicebat: »Cogitaui dies antiquos, et annos eternos in mente habui .« Retro enim oculos habebat, quando dies antiquos cogitabat: ante uero oculos, quando annos eternos in mente habebat. Si solum istum uersiculum custodiamus, et ante et retro oculis pleni sumus. Nec uacat a mysterio, quod animal primum hominis faciem habere describitur, per quod uidelicet Mattheum apostolum et eius euangelium intelligimus. Ipse enim a Christi natiuitate incipiens perfectum hominem, et de hominibus  natum eum ostendit esse, totam eius ab Abraham usque ad ipsum genealogiam describens. Marcus uero leonis faciem habere uidetur, in cuius euangelii principio uox in deserto clamare describitur. Lucas autem beatus bouis faciem habet, quoniam a sacerdotio scribere incipit, quod maxime propter sacrificia institutum est. Bos autem inter alia sacrificia maior est hostia. Quare autem aquile faciem Ioannes habeat ipsius Euangelii initium apertissime ostendit. »In principio,« inquit, »erat uerbum, et uerbum erat apud Deum, et Deus erat uerbum .« Qui sic loquitur longe sublimius quam aquila uolat. Iste tamen quatuor animalium facies tam diuerse aliquid nobis conferre uidentur; quoniam homo ad rationem, leo ad fortitudinem,  bos ad laborem, et aquila ad contemplandum  nos prouocat. Homo denique predicare, leo pugnare, bos laborare, et aquila uolare nos docet. Has igitur animalium species imitemur  ; iste nobis sint in exemplum. Non respiciamus ad struthionem, cuius ale infirme sunt, non attendamus ad hypocritas, qui se fingunt esse quod non sunt, quibus tunc ale deficient quando eis maxime necessarie erunt: alas potius accipitris et herodii suscipiamus, non ut aliquid rapiamus, uerum ut obedientiam nobis iniunctam celerrime faciamus. Talium enim auium, alarumque omnium, que de rapina uiuunt, ale quidem, et penne bonam significationem habere possunt, ungues uero et rostra, et  actionem, et significationem impiam gerunt. Per tales enim significantur maligni spiritus, quorum omnis operatio furtum et rapina est. Iste sunt ille aues quas abigebat Abraham. Iste sunt que rapiunt bonum Dei uerbum de corde hominum, ne credentes salui fiant. Talibus auibus totus hic er plenus est, que quoniam ueloces et inuisibiles sunt, magnam ubique cunctis hominibus persecutionem faciunt.



CAPUT X. De fluminibus nouis.

»Fluminis impetus letificat ciuitatem De: sanctificauit  tabernaculum suum Altissimus .« Legimus in Genesi quod fluuius egrediebatur de paradiso, qui deinde diuiditur in quatuor capita. Nomen primo Phison: secundo Gyon  : tertio Tigris: quarto Euphrates. His autem irrigatur, et fertilis redditur tota illa terra. Legitur autem similiter  in Apocalypsi, quod de illa nobilissima ciuitate, cuius muri ex lapidibus pretiosis edificati sunt, cuius singule porte ex singulis margaritis facte sunt, cuius platee ex auro purissimo strate sunt: quod fluuius inde egrediebatur, cuius aqua lucidissima est, quasi crystallus. Sunt etiam et per ripam fluminis arbores nobilissime, que ferunt fructus duodecim per singulos menses, quarum ipsa folia gentibus sunt ad sanitatem. Hec ad  litteram intelligere ipsa natura prohibet, nobisque aliud ualde sublimius quam id quod littera sonat significare uidentur; presertim cum alibi scriptum sit: »Flumina plaudent manibus in idipsum . Quomodo autem flumina, que manus nullas habent, manibus plaudere possunt? Noua sunt ista flumina, et de nouo mundo sunt. Nouus mundus hec ciuitas Dei est, quam fluminis impetus letificat. Hoc autem flumen Christus est, cuius affluentissima sapientia, et scientia sanctam Ecclesiam letificant. Unde et alibi dicitur: 526 Sapientia predicat, foris clamitat, in plateis dat uocem suam .« Hec et in templo clamat, dicens: »Si quis sitit, ueniat, et bibat, et de eius uentre fluent aque uiue .« Hic est  ille fons, de quo dicitur: »Quoniam apud te est fons uite .« Qui et mulieri Samaritane loquitur, dicens: »Qui biberit ex aqua, quam ego dabo ei, fiet in eo fons aque salientis in uitam eternam « Hic igitur fluuius, quo paradisus mundatur, et Ecclesia letificatur, in quatuor capita diuiditur, per que quatuor Euangelia significantur. Et primum dicitur Phison, quod oris mutatio interpretatur. Euangelica namque predicatio ora hominum, linguasque mutauit, ut qui prius falsos deos laudabant et predicabant, nunc unum et uerum Deum, eiusque mirabilia laudent et predicent. Quid enim, nisi Euangelium, beati Pauli os mutauit? Ut qui prius circumcisionem predicabat,  postea, mutato ore, loquitur dicens: »Circumcisio nichil est, et preputium nichil est .« Lege sanctorum historias, et uidebis illum, qui paulo ante Iouem ut Deum omnipotentem laudabat, mox, ore mutato, Iouem ipsum non Deum esse, sed demonium affirmat. uidebis et illum, qui uanas petarum fabulas ludendo, et insaniendo cantare solebat, hymnos et psalmos iubilare. Hanc autem oris et linguarum mutationem facit Phison, quia sermo euangelicus et ora mutorum soluit, et linguas infantium disertas facit. Quanta tunc oris mutatio facta est, quando apostoli, qui uix una lingua, utpote pauperes et rusticani, loqui nouerant, mox diuinitus  inflammati omnibus linguis loqui ceperunt? Gyon autem pectus interpretatur. Respice nunc ad pectus pontificis, et uide ibi rationale. Quere etiam quare pontifices de sacrificiis pectusculum in partem suscipiant; ideo fortasse, quia de pontificis pectore Gyon iste fluuius, qui pectus dicitur, fluere debeat. Et reuera semper de pectore populus Christianus, et Domini ciuitas letificetur et satietur. Cor enim in pectore est, in quo est sedes et fons totius sapientie et scientie. De hoc fluuio bibebat beatus Ioannes, quando super pectus in cena recumbens uidit illud quod postea scripsit: »In principio erat uerbum, et uerbum erat apud Deum, et Deus erat uerbum .« Quandocunque de fluuio Gyon bibere uolumus, ad pectora pontificum respiciamus.  Ideo enim sic ornata sunt, ut magnum ibi sapientie thesaurum reconditum intelligamus. Tigris uero sagitta dicitur, quia hic fluuius quasi sagitta uelocissimus est. Sed quid tante uelocitatis, ut euangelica predicatio, que quocunque discurrens, satis breui tempore mundum uniuersum impleuit? Iam ab Ierusalem usque Illiricum nobilis ille sagittarius beatus Paulus predicauerat Euangelium, cum se in Hispaniam proficisci uelle dicebat, ut ibi quoque Euangelii sagittas effunderet. »Misit« enim Dominus »sagittas suas, et dissipauit eos. .« De quibus et alibi dicitur: »Etenim sagitte sue pertransierunt « Quid enim aliud quam sagitte sunt Euangeliorum uerba, quibus maligni spiritus fungantur, et totus uitiorum exercitus perimitur et  dissipatur? Unde scriptum est: »Nisi conuersi fueritis, gladium suum uibrabit, arcum suum tetendit, et parauit illum, et in ipso parauit uasa mortis; et sagittas suas ardentibus effecit .« Iste sunt ille »sagitte potentis acute, cum carbonibus desolatoriis .«---»Sicut« enim »sagitte in manu potentis, ita filii excussorum. Beatus uir, qui impleuit desiderium suum ex ipsis: non confundetur, dum loquetur inimicis suis in porta .« uerba Dei in sagittas conuertuntur, quibus nulle inimicorum munitiones resistere possunt. Unde et discipulis Dominus ait: »Ego dabo uobis os et sapientiam, cui non poterunt resistere et contradicere omnes aduersarii uestri .« Restat nunc Euphrates, qui fertilitas interpretatur,  que interpretatio quantum Euangeliis conueniat, omnibus patet. Respice in mundum uniuersum euangelica predicatione ab errore ad fidem conuersum, et tunc intelliges quam fertilis fuerit Euphrates, quantumque nobis sua fertilitate contulerit. Hanc autem fertilitatem Psalmista admirans ait: »Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, et super arenam multiplicabuntur .« Unde et alibi ait: »Annuntiaui, et locutus sum, multiplicati sunt super numerum .« Hinc et Dominus discipulis ait: »Non uos me elegistis; sed ego elegi uos, ut eatis, et  fructum afferatis, et fructus uester maneat .« Hinc est etiam quod per Salomonem de Ecclesia dicitur: »uenter tuus aceruus tritici uallatus liliis .« Quoniam enim ager Dei, uinea Dei, hortus Dei, sancta uidelicet Ecclesia tam fructifera est, hoc facit iste Euphrates, cuius flumine perfunditur et irrigatur. Hec sunt quatuor flumina paradisi de uno fonte procedentia, et de uno Christi pectore emanantia, quibus totus irrigatur mundus. Ab his autem et multa alia flumina orta sunt. Tot enim sunt flumina, quot et librorum uolumina. Habet enim et uetus Testamentum suos fluuios, qui nisi istis fluminibus commisti fuerint, simulque conuenerint, mortiferi sunt, et insuaues ad bibendum. »Littera enim occidit, spiritus autem uiuificat  ; Apostoli uerba sunt. Si autem simul conueniant, omnem superant potionem. Sunt  autem et alia flumina, et ipsa mortifera, quorum aque, quia amare sunt, homines interficiunt. De quibus in Apocalypsi Ioannes apostolus ait, se uidisse 527 stellam magnam ardentem, quasi faculam in tertiam partem fluminum cecidisse . Nomen autem stelle dicitur absinthium. Mortui sunt autem multi homines de aquis, quia amare facte sunt. Per hec autem flumina omnium hereticorum, philosophorum et poctarum erronea scriptura intelligitur. Que quoniam duobus Noui et ueteris Testamenti fluminibus non conuenit, non immerito tertia pars fluminum uocatur. Fuge has aquas, Christiane; amare et mortifere sunt. Nota sunt flumina, nota sunt sanctarum Scripturarum uolumina, note sunt aque salientes in uitam eternam,  de quibus qui biberit non sitiet ultra.



SENTENTIARUM LIBER QUARTUS.



CAPUT PRIMUM. De sancta Trinitate.


»Audi, Isrel, Dominus Deus tuus, Deus unus est.  Non habebis Deum alienum absque me .« In Psalmis quoque scriptum est: »Isrel, si me audieris, non erit in te Deus recens, neque adorabis Deum alienum; ego enim sum Dominus Deus tuus .« Hec Iudei legentes et non intelligentes irrident Christianos, quasi non unum sed tres deos colant. Quibus digne satis Dominus in Euangelio ait: »Erratis, nescientes Scripturas neque uirtutem Dei .« Nos enim non tres deos, sed Deum unum in tribus personis colimus, et adoramus Patrem, et Filium, et Spiritum sanctum. Deus quidem unus est, sed persone tres sunt. Nam Pater Deus est, et Filius Deus est, et Spiritus sanctus Deus est: non tres tamen dei, sed unus est Deus. Tres enim iste persone una essentia  sunt, una deitas, una uirtus, una maiestas, una sapientia, una fortitudo, una omnipotentia, unum lumen, unum principium, una claritas, et quecunque alie sunt, preter personalem proprietatem, que de una persona dicuntur, et de omnibus pariter dicuntur. Et qualiter enim Pater, taliter et Filius, et Spiritus sanctus Deus est; omnpotens est, fortis, magnus, et sapiens est, et quecunque alia simili modo dici possunt. Non tamen tres dii, uel tres omnipotentes sunt, sed unus Deus, unus omnipotens, unus fortis, magnus et sapiens. Personalis autem proprietas hec est, ut Pater genitor, Filius genitus, Spiritus uero sanctus nec genitor, nec genitus, sed ab utroque procedens credatur et intelligatur. Hec autem fides nostra non argumentis, non syllogismis, non humanis rationibus  edita est, sed solis sanctarum Scripturarum auctoritatibus, non ab homine inuentis, sed diuinitus inspiratis firmata. Unde et Iudeis non credentibus,  sibi contradicentibus Dominus ait: »Si crederetis Moysi, crederetis utique et mihi, de me enim ille scripsit .« Si quis querat ubi de se ipso scripserit Moyses, audiat ipsum dicentem: »In capite libri scriptum est de me . Ab ipso cepit Moyses; ipsum in capite posuit, ut Iudeus cito facileque inueniat, quem inuenire non uult, nec laboret querendo, cum nisi per ipsum ad cetera, que ibi scripta sunt, peruenire non ualeat legendo: In principio, inquit, fecit Deus celum, et terram, et Spiritus Dei ferebatur super aquas .« Conueniens fortasse fuerat ut nomen Patris prius poneretur, qui ubique maxime ab ipso Filio honoratur; sed noluit hoc Moyses, imo Spiritus sanctus, qui loquebatur per Moysen. Prius nomen  Filii posuit, ne Iudeus querendo erraret. Sed dices fortasse, Quid est principium? Ipse tibi respondeat, ipse tibi dicat. Dixit aliquando, sed non intellexisti; iterum dicat, si forte intelligas: »Ego principium, qui et loquor uobis .« Crede igitur Moysi, crede auctoritatibus Scripturarum, uel ipsa auctoritas te cogat, et Spiritus sanctus te compellat, ut unum Deum in tribus personis confitearis. Ecce statim in capite huius libri, qui inter alios primus est, unus Deus, et tres persone posite sunt. Deus uidelicet Pater, qui fecit celum et terram, et Spiritus Dei, per quem Pater, et Filius disposuit, et ordinauit quecunque facta sunt in celo, et in terra. Hoc enim uidetur significare, quod dicitur: »Spiritus Dei ferebatur super aquas « Spiritus  namque Sanctus a Patre Filioque procedens utriusque consilio uoluntateque disponit quidquid per Filium Pater operatur. Quia enim Filius Sapientia uocatur, ut tam pulchrum opus a sapientia factum intelligatur; merito per Filium, qui Sapientia dicitur, factum perhibetur, quamuis a tota sancta et indiuidua Trinitate factum 528 esse non dubitetur. Bene autem Pater, et Filius in Spiritu sancto, qui utrique communis est, disponere dicuntur quecunque eis disponere placet, ut communis sit dispositio, quorum communis est operatio. Fecit igitur Deus celum et terram, per quem Patrem intelligimus. Deus enim commune nomen est, et sicut ad Patrem, ita et ad Filium pertinet, et ad Spiritum sanctum. Sed quia predixerat, in principio fecit, necessario Pater  intelligitur, quia per principium, id est per Filium, operatus est  . Prima itaque persona Pater, secunda principium, id est Filius, tertia uero Spiritus Dei, qui super aquas ferebatur, per quem Spiritus sanctus manifestissime demonstratur. Si nichil amplius scripsisset Moyses, solum hoc, quod in capite huius libri scriptum est, sufficere poterat ad fidei nostre assertionem, ut unum Deum in tribus personis colere debeamus. Pulchre igitur per Psalmistam Dominus ait: »Holocaustum et pro peccato non postulasti; tunc dixi: Ecce uenio, ut faciam uoluntatem tuam .« Et quasi ab aliquo interrogaretur quis esset, ait: »In capite libri scriptum est de me .« Quod tale est ac si diceret: Ego sum illud principium, quod in capite  libri scriptum est, in quo celum Pater creauit et terram. Quia ideo nunc Patris uoluntatem facere ueni, quoniam per sacrificia et holocausta mundus saluari non potuit. Hanc fidem habuit Moyses. Quam fidem Dauid quoque habuerit, uideamus: »uerbo Domini, inquit, celi firmati sunt, et spiritu oris eius omnis uirtus eorum .« Nulla differentia est inter eos: quod unus dicit, uterque dicit. Una fides utriusque est; unum Deum in tribus personis uterque adorat et ueneratur. Dominus enim, et uerbum Domini, et Spiritus Domini, tres persone sunt, et unus Deus, a quibus celum et terra creata sunt. Et uide quomodo unus Spiritus loquitur in utroque. uide quomodo id, quod ait Dominus: »In capite libri scriptum est de me,« in utroque conueniat.  »In capite« namque »libri scriptum est de me: In principio erat uerbum, et uerbum erat apud Deum, et Deus erat uerbum.« Igitur quod in capite libri scriptum est, Dei Filius intelligitur, ut et nos inueniamus Christum in capite libri nostri, et Iudei eumdem inueniant in capite libri sui, et nostri. Quem enim Dauid, et Ioannes »uerbum« uocauerunt; ipsum Moyses »principium« dixit. Idem ergo per uerbum, et principium significatur. Sed nobis uerbum uocari debuit, qui docibiles sumus, qui ipsius uerbum et doctrinam audire et discere parati sumus. Illis uero certe debuit uocari principium, qui eum principium esse non credebant,  qui eum nouiter cepisse, ante matrem non fuisse, quadraginta annos nondum habuisse dicebant. Ecce cogunt uos, o Iudei, libri uestri, auctores uestri, et patres uestri, quibus contradicere non audebitis, ut unum Deum in tribus personis adoretis. Sed fortasse adhuc erratis, non scientes Scripturas neque uirtutem Dei, et ideo non creditis neque Moysi, neque Dauid; quorum uterque, ut superius ostensum est, unum Deum et tres personas confitetur. »Alia est enim persona Patris, et alia Filii, alia Spiritus sancti.« Unde hoc? quia alia est, que loquitur, alia cui loquitur, et alia de qua loquitur. Loquitur autem Pater de Filio, ubi ait: »Ipse inuocabit me: Pater meus es tu .« Loquitur et Filius de Patre, ubi dicit: »Dominus  dixit ad me: Filius meus es tu; ego hodie genui te .« Loquitur Pater de Filio, ubi ait: »Hic est Filius meus dilectus, in quo mihi bene complacui, ipsum audite .« Loquitur et Filius de Patre, ubi ait: »Pater meus usque modo operatur, et ego operor .« Loquitur autem et ipse Patri, ubi dicit: »Pater iuste, mundus te non cognouit; ego autem cognoui te, et hi cognouerunt quia tu me misisti .« Et ibi: »uolo, Pater, ut ubi sum ego, illic sit et minister meus .« Loquitur autem Filius de Spiritu sancto, ubi ait: »Cum uenerit Paraclitus, quem ego mittam uobis a Patre Spiritum ueritatis, qui a Patre procedit, ille testimonium perhibebit de me .« Longum est autem,  si omnia testimonia colligere uelimus, ubi Filius de Patre, et ad Patrem, et de Spiritu sancto in Euangelio locutus est. Sed hec pauca dixisse sufficiat ad credendum, et intelligendum, aliam esse personam Patris, aliam personam Filii, aliam Spiritus sancti; siquidem alia persona est que loquitur, alia cui loquitur, et alia de qua loquitur. Sed Iudei Filii Dei auctoritatem non suscipiunt; nos autem hanc unam auctoritatem pre cunctis auctoritatibus habemus. Dicat igitur ipse nobis quid credere debeamus, ab ipso audiamus, ipse nos doceat fidem nostram; uidemus, quid dixerit, quando discipulos ad predicandum misit: »Ite, inquit, docete omnes gentes, baptizantes eos in nomine Patris, et Filii, et Spiritus sancti .« Quare in  nomine Patris, et Filii, et Spiritus sancti? Quia a quo creati sumus, ab ipso nos restaurari et sanctificari necesse fuit. Non dixit, ut baptizarent in nomine Patris solummodo, quia non solus Pater nos creauit; addidit Filium, quia et ipse creator est; addidit et Spiritum sanctum, quia ipse quoque nichilominus creator est. Nihil amplius posuit, quia cetera omnia creature sunt. Ab his tribus personis creata sunt omnia; et iste tres persone 529 non tres dii, sed unus Deus sunt, Pater, Filius, et Spiritus sanctus. Nunquam in hac parilitate has tres personas Dominus posuisset, nisi per omnia equales essent; nisi in diuinitate, in maiestate, in  omnipotentia, et in aliis omnibus similes essent. »Qualis enim Pater, talis Filius, talis Spiritus sanctus. Immensus Pater, immensus Filius, immensus Spiritus sanctus. Aeternus Pater, eternus Filius, eternus Spiritus sanctus. Non tamen tres eterni, nec tres immensi; sed unus eternus, et unus immensus.« Stulti et per omnia insani, qui Platonicis syllogismis et argumentis Aristotelicis de summa et omnipotenti Trinitate disputare conantur. Aliter enim se habet substantia Dei, et aliter substantia creaturarum omnium. Illa enim sola eterna, cetere temporales. Illa sola immutabilis est; cetere mutabiles; illa sola contraria non suscipit, alie uero contrariorum susceptibiles sunt. Sic enim Aristoteles substantiam definiuit. Substantia est, que cum  sit una, eadem numero, susceptibilis est contrariorum secundum sui mutationem. In hac autem definitione Dei substantia non continetur; quia cum sit una et eadem numero, neque contraria, neque mutationem suscipiens est. Hanc autem questionem, quia in hoc sermone tractare non sufficimus, in alium tractandum differemus.



CAPUT II. De eadem.

Sunt quedam Sabbata, que dicuntur Sabbata Sabbatorum, ut quedam sancta dicuntur Sancta sanctorum, quia maiora sunt, et quedam cantica dicuntur Cantica canticorum, quia maiora sunt, et beata uirgo Maria dicitur uirgo uirginum, quia  cunctis uirginibus maior est; ita quedam festiuitates possunt dici festiuitates festiuitatum, quia omnibus aliis festiuitatibus maiores sunt. Tales sunt autem omnes ille festiuitates, quas ad specialem Dei omnipotentis laudem colimus et celebramus; sicut est hodierna festiuitas, que in honorem sancte Trinitatis celebratur. Diuiditur enim hec unitas inuisibiliter  , quia quamuis persone tres sunt, Deus tamen unus est, qui non per partes diuisus, sed totus in singulis est. Quia enim una Dei substantia in singulis personis est, diuisa quodammodo esse uidetur, sed quia tota in singulis est, indiuisa esse probatur. Tota enim essentia diuinitatis est in Patre, tota in Spiritu sancto, quoniam et Pater Deus, et Filius Deus, et Spiritus sanctus Deus, et hi  tres unus Deus. Quia enim non est Deus, nisi unus, non potest alius Deus predicari de Patre, alius de Filio, et alius de Spiritu sancto; sed idem Deus, et unus numero de omnibus et de singulis predicatur. Hoc autem sic esse, credere quidem omnino debemus; quomodo sit, uel fieri possit, querere penitus non debemus; quoniam nullatenus  huius sacramenti prolanditatem intelligere ualemus. Et hoc ideo fortasse, quia in nulla alia substantia tale aliquid inueniri potest. Difficile enim creditur, quod nulla similitudine, nulloque exemplo comprobatur. Nulla enim alia substantia  est, quecunque sit, que una et eadem numero in pluribus esse possit; ut hic homo, hic oculus, hic pes, hec manus, hoc caput; cum unumquodque horum sit unum numero, nullum eorum in pluribus esse potest. Si uero articulus inde tollatur, qui certi numeri significatiuus est, ut non dicatur hic, uel hec, uel hoc, sed tantum sine articulis dicatur homo, oculus, pes, manus, caput; nichil est quod unumquodque horum de pluribus predicari prohibeat. Sic enim prolata, iam non numero, sed essentia unum sunt. Unde et philosophus ait: Participatione speciei plures homines sunt unus homo. Petrus enim, Iacobus et Ioannes cum sint plures numero, in specie, que est homo, unum sunt; quoniam et Petrus homo est, et Iacobus homo est, et Ioannes  homo est. Sed si addatur articulus, uel nomen proprium, et dicatur ita, Petrus, Iacobus et Ioannes sunt hic homo, non erit uerum. Similiter autem non erit uerum si dicatur, hi tres homines sunt Petrus, uel hi tres sunt Iacobus, uel hi tres sunt Ioannes. Manifestum est ergo quod nulla substantia una eademque numero, aut articulo, aut proprio nomine demonstratur. Quod autem uniuersaliter dixi nulla substantia, sic est accipiendum, ac si dixissem nulla substantia temporalis, nulla substantia mutabilis et contrariorum susceptibilis. De hac enim sola loquuntur philosophi, hanc solam definiuit Aristoteles. Nulla, inquam, talis substantia, cum sit una eademque numero, de pluribus predicatur. Diuina uero substantia , semper tamen in pluribus est. Semper enim Deus unus, et qui nunquam potest esse sine numero, unus, hic uidelicet  Deus noster, qui fecit celum et terram; semper, inquam, et Pater est, et Filius est, et Spiritus sanctus, et totus Pater, totus Filius, totus Spiritus 530 sanctus. Nunquam tamen Pater Filius, nunquam Filius Pater, nunquam Spiritus sanctus, uel Pater, uel Filius est. Et hoc quidem ab humana intelligentia longe est, quia tale aliquid in hac substantia temporali et mutabili inueniri non potest. Si enim hic homo, quem tibi digito ostendo, et Simon, et Petrus est, et semper Simon et Petrus, semperque totus et  Simon, et Petrus est, necessario concluditur et Petrum esse Simonem, et Simonem esse Petrum. Hac enim collectione talis syllogismus fieri potest. Si Simon Petrus est hic homo, et hic homo est Petrus, ergo et Simon est Petrus. In diuina autem et eterna substantia aliter fit. Semper uerum est dicere: Hac Deus noster  et Pater, et Filius est; semperque Pater, semperque Filius est; totusque Pater, et Filius est. Non tamen uerum est dicere, ergo et Pater, et Filius est. Potest enim ex his talis fieri, sed non concludit syllogismus. Si Filius Dei est hic Deus, et Deus Pater  est; ergo et Filius Pater, et Pater Filius est. Quod quidem dicere et credere impium est et falsum. Hoc autem si Arius intellexisset, et duas istas substantias, eternam et mutabilem, tam diuersas ab inuicem diuisisset, neque ipse errasset, neque alios tam multos errare fecisset. Dum enim eternam et incommutabilem substantiam intra terminos temporalis mutabilisque substantie concludere uoluit, omnia in illa fieri arbitratus est, que in ista esse cognouit. Dixit igitur Filium Patre minorem, et Patrem Filio antiquiorem, quoniam inter homines hoc esse non dubium est. Nullus enim filius nascitur, qui patre minor non sit etate et persona. Stultus, qui non considerauit substantiam simplicem et eternam neque maius, neque minus suscipere posse.  Deus enim semper unus est, eternus est, immutabilis est, et quod ei proprium est, semper est quod est. Unde Moysi interroganti, et scire uolenti quis esset, ait: »Ego sum, qui sum. Hec dices filiis Isrel: Qui est misit me ad uos .« Ille enim uera definitione dicitur esse, qui semper est, qui immutabilis est, qui nunquam cepit esse, qui nunquam desinit esse, cuius tota essentia una semper est, eadem est. Semper enim et totus Deus sapientia est, semper et totus uirtus est, ueritas est, lumen est, principium est, et similia. Neque aliud est ei esse, et omnipotentem esse, et hec omnia in ipso sunt unum. Omnia hec est Pater, omnia Filius, omnia Spiritus sanctus. Quomodo ergo Pater maior Filio, uel antiquior esse potest, cum Filius  eternus sit, et ante eternum aliquid esse potuit, et antequam Filius esset, Pater esse potuit? Sed ante eternum nichil esse potuit; non est ergo Pater antequam Filius, presertim cum Filius Dei, uerbum Dei sit, uirtus Dei sit, sapientia Dei sit. Neque enim antequam uerbum, antequam uirtus, antequam sapientia, Pater esse potuit. Qualis enim esset si fortis et sapiens non esset? Neque enim sine uirtute fortis, neque sapiens sine sapientia esse potest. Sapientia enim in Patre, et Filio, et Spiritu sancto una est, et preter ipsam nulla est. Ipsa est autem de qua dicitur: »Omnia in sapientia fecisti .« Et ipsa quidem est uerbum Dei, per quod, sicut scriptum est, »Omnia facta sunt, et sine ipso  factum est nichil .« Si ergo hec sola, et non alia sapientia in Deo est, aut sine sapientia  Pater aliquando fuit, aut ante hanc sapientiam nunquam fuit, impossibile est igitur ante Filium Patrem fuisse. Sed dicit Arius: Prius est qui gignit quam ille qui gignitur, quoniam eum qui gignit necesse est esse, neque enim qui non est, gignere potest; ille uero qui gignitur, nondum est; quia, secundum philosophorum sententiam, quod fit, non est. Miser et infelix, qui uerbi Dei generationem, sicut alias omnes generationes fieri arbitratur! Propheta de Filio  Dei miratur, et dicit: »Generationem eius quis enarrabit? « Et Arius infelix ab aliis generationibus hanc unam singularem et admirabilem differre non putat. Possumus autem in creaturis etiam talia inuenire, in quibus ille qui gignit non sit prius ille qui gignitur. De igne namque est calor et splendor simul cum igne. Unde et non immerito  splendor Patris uocatur Filius Dei, dicente Apostolo: »Qui cum sit splendor glorie, et figura substantie eius .« Sed melius est ut in nobis ipsis, qui ad Dei imaginem et similitudinem facti sumus, hanc Trinitatis imaginem requiramus. Nusquam enim Dei similitudo tam facile reperiri debet sicut in illa creatura, que ad Dei imaginem et similitudinem facta est. Solus autem  angelus, et homo Dei similitudinem habere perhibetur. Et de bonis quidem angelis dubitari non debet, cum de malis quoque scriptum sit: »Tu signaculum similitudinis, plenus sapientia, perfectus decore, in deliciis paradisi Dei fuisti .« De homine uero quid? »Faciamus, inquit Deus, hominem ad imaginem et similitudinem nostram .« Hanc igitur similitudinem habent angeli et homines ad Deum, quia naturaliter sapientia pleni sunt, et quia nulla alia creatura ad hanc sapientiam pertingere potest. Est autem hec sapientia diuinarum humanarumque rerum intelligentia. 531 Hanc autem intelligentiam, preter angelum et hominem, nulla creatura habere potest. Ut enim de angelis taceamus, que alia creatura uel  litterarum peritiam  , uel numerorum scientiam habere ualet? Secundum hanc ergo ad imaginem et similitudinem Dei facti sumus, in qua ipsius quoque Trinitatis similitudinem quamdam habemus. Trinitas autem nostra hec est, »intelligentia, memoria et usus.« Hec tria quodammodo unum sunt, et sine se esse non possunt, neque unum ex his prius al is, uel posterius est. Et de intelligentia quidem iam dictum est, quod diuinarum sit humanarumque rerum cognitio. Memoria uero est, qua ea que intelleximus retinemus. Usum autem uoco naturalem quamdam potentiam, per quam ea que intelleximus, et memorie commendauimus, alios quoque docere ualeamus. Gignitur autem quasi de Patre Filius, ita de  intelligentia memoria. Neque enim nisi de re intellecta memoriam habere possibile est. Usus autem similitudinem sancti Spiritus habere uidetur, quia de intelligentia memoriaque procedit. Neque enim docere quis potest id quod non intellexit, neque memorie commendauit. Non est tamen intelligentia priusquam memoria, quamuis de intelligentia memoria sit, quoniam nullius rei intelligentta, etiamsi paruissima, sine memoria haberi potest. Utputa nomen duarum syllabarum paruissimum quidem est, sine memoria tamen neque sciri, neque intelligi potest. Quomodo enim si memorie non affuerit, prime  syllabe secunda iungetur, uel ipsa prima sine memoria scietur? Statim enim dicta, obliuiscetur, imo non obliuiscetur, quia nunquam sine memoria intelligetur. Non est ergo intelligentia priusquam memoria. Usus quoque, id est docendi potentia, his duabus posterior non est, quia non prius aliquid intelligimus, uel memorie commendamus, quam etiam docendi potestatem habemus. Quia ergo nulla alia creatura hanc trinitatem et unitatem habere potest, non immerito secundum hanc unitatem et trinitatem angelus et homo Dei similitudinem habere uidentur. Sic ergo etiam in creaturis inuenitur aliquid, quod quamuis ex aliquo gignitur, tamen non est posterior eo ex quo gignitur.



CAPUT III. De eadem.


Cum loquimur de unitate et trinitate, que Deus est, inuisibilem eternamque Dei nostri substantiam, caligantibus oculis, infirmisque luminibus uidere desideramus: ualde timendum est ne forte nobis dicatur illud quod in Canticis canticorum: »Auerte oculos tuos a me, quia ipsi me auolare fecerunt .« Unde Apostolus ait: »Non plus sapere quam oportet sapere, sed sapere ad sobrietatem .« Et in Psalmis: »Accedet homo ad cor altum, et exaltabitur Deus .« Et Salomon: »Dixi: Sapiens efficiar, et ipsa longe fugit a me .« Et alibi: »Sicut,  inquit, qui multum mel comedit, non est ei bonum; ita qui scrutator est maiestatis, opprimetur a gloria .« Loquebatur facie ad faciem Moyses cum Domino, sicut loqui solet homo ad amicum suum. Et tamen dicebat: »Si inueni gratiam in oculis tuis, ostende mihi faciem tuam, ut sciam te .« Cum Dominus ait: »Non me uidebit homo, et uiuet .«---»Deum nemo uidit unquam .« uocem Moyses audire poterat, speciem uel imaginem aliquam uidere non poterat. Audiuere et apostoli uocem eius, cum de nube loqueretur dicens: »Hic est Filius meus dilectus, in quo mihi bene complacui .« Ipsum quidem audiuere, speciem autem non uiderunt. Nos quoque in sanctis uoluminibus eum sepe loquentem audimus  sed speciem non uidemus. Non enim eum uidebit homo, et uiuet. Non uidebitur in hac uita, quia istis oculis uideri non potest. uidebitur autem post hanc uitam, sicut Ioannes apostolus ait: »Scimus, quia cum apparuerit, similes ei erimus; quia uidebimus eum sicuti est .« Et Apostolus: »uidemus nunc, inquit, per speculum in enigmate, tunc autem facie ad faciem. Nunc cognosco ex parte; tunc autem cognoscam, sicut et cognitus sum .« Si Moyses et apostoli, qui spiritu Dei pleni erant, in quibus et per quos Dominus loquebatur, eum, sicuti est, uidere et audire, et intelligere non potuere, temerarium ualde  esse uidetur de eius nos essentia iudicare  ; presertim cum ipse dicat: »Non me uidebit homo, et uiuet.« Inuisibilis est Deus; non enim corporis, sed mentis oculis uidetur: mentis utique innouate, et resurrectionis gloria illuminate, et omni corruptione corporea liberate. Talis tunc erit humana 532 natura, que corporeis oculis Christi humanitatem, et mentis oculis eius diuinitatem contemplari ualeat. Considera modo quanta tunc letitia esse poterit uidentibus Deum: cum et corporeis oculis uideant Christi humanitatem in uno loco manentem, et mentis oculis contemplentur eius diuinitatem omnia continentem. Neuter uisus erit otiosus, uterque uidebit illud bonum, in quo multum ualeat delectari, et quo uidendo nequeat satiari. Sed interim  qui de terra est, de terra loquatur; nemo se supra se extendere uelit. Dicamus cum Psalmista: »Domine, non est exaltatum cor meum, neque elati sunt oculi mei. Neque ambulaui in magnis, neque in mirabilibus super me .« Arius miser non intellexit hec uerba; sed nimium exaltauit cor suum, nimiumque exaltauit oculos suos; et dum immundo corde et impuris oculis Dei maiestatem uidere et intelligere non potuit, blasphemare cepit, et Filium a Patre diuidere conatus est. Neque timuit infelix ambulare in magnis et in mirabilibus, que erant super se, que eius intelligentiam excedebant et eius ingenium superabant. Quid enim de Deo dici uel cogitari potest quod magnum et mirabile non sit? Magnum enim multumque mirabile est, quod et Pater est, et Filio prior  non est. Quod quia iste intelligere non potuit, sanctorum auctoritatibus credere noluit, neque humilitatibus uoluit consentire, sed exaltauit animam suam. Spreuit episcoporum consilia, et in superbiam eleuatus catholicorum damnauit sententiam. Ideoque sicut ablactatus est super matrem suam, ita et retributio facta est in anima eius. Et sicut puer ablactatus, a lacte auulsus, importune se ingerere solet super matrem suam, ut ubera iam diseccata penitus exhauriat; ita et maligni spiritus cum omni uitiorum exercitu, huius infelicem animam lacerare, cruciare et perdere sine fine non cessant. Fides ergo sanctorum nobis sufficiat, neque enim meliores sumus quam patres nostri, neque ultra queramus que  illis diuinitus sunt reuelata. Et qui nos ipsos, et ea que in nobis sunt, intelligere non ualemus, ad ea, que supra nos sunt, nos extendere non laboremus. Audiamus Prophetam dicentem: »Mirabilis facta est scientia tua ex me, confortata est, et non potero ad eam .« Cepi  meipsum considerare, et quid et qualis esset humana natura uolui inuestigare, et tam miserabilem scientiam in me ipso inueni, ut penitus ad eam me extendere non ualeam. Confortata enim est, omnique humano ingenio fortior, et sublimior facta est, et non potero ad eam. Ecce Propheta nescit seipsum, et tu in hac uita uis uidere et intelligere ipsius diuinitatis  naturam? Dic mihi, si nosti, unde oculis uisus est, unde auribus auditus; quomodo nares odorem, quomodo fauces et palatum saporem sentiunt? Quod si ista intelligis, altius ascende. Quere ubi tanta machina firmata sit, quis locus, qualis et quantus circa ipsam sit. Neque aliter uolui potuisset, nisi in aliquo loco inani et uacuo ab obstaculo firmata fuisset. Et ego quidem tantam loci spatiique immensitatem circa hoc celum uidere uideor, ut totus iste mundus paruum quid mihi uideatur. Unde et ipse quoque hic meus uisus magnum mihi miraculum facit, quomodo sub uno momento tantum ascendere, tamque immensa spatia circa se comprehendere ualeat; nichilque aliud sentire in me, unde magis omnium creatori Deo simul cum Psalmista  dicere debeam: »Mirabilis facta est scientia tua ex me.« Considera etiam terram, que suis librata ponderibus, sic in medio celi firmata est, ut cum nullum habeat fundamentum, in nullam tamen partem se inclinare ualeat. Unde bene per prophetam dicitur: »Quis mensus est pugillo aquas, et celos palmo ponderauit? Quis appendit tribus digitis molem terre, et librauit in pondere montes, et colles in statera? « Considera, si potes, quanta est illa manus que tantis aquis impleri non ualet, quanta est illius fortitudo qui celos palmo ponderauit, quales sunt tres illi digiti quibus tanta moles totius terre appensa est. Tres isti digiti tres persone omnipotentis Trinitatis sunt, quarum operatione unus Deus fortis et potens omnia perfecit.  De quibus tribus digitis scriptum est: »uerbo Domini celi firmati sunt, et spiritu oris eius omnis uirtus eorum .« Christi quidem tres digiti ad faciendum hominem inuitantur, ubi ab uno summo Deo dicitur: »Faciamus hominem ad imaginem et similitudinem nostram « Deus enim, et uerbum Dei, et Spiritus Dei tres persone sunt, et unus Deus. Et iste quidem est, qui tribus digitis appendit molem terre. Iste quidem est, qui librauit in pondere montes et colles in statera. Et cum ex altera mundi parte tam immensa montium moles, pondusque excreuerit, ex altera uero planities sola remanserit, sic tamen tota librata est, ut alterius partis pondera alteram partem mouere  non ualeant. Celorum autem natura talis esse putatur, ut omnia ponderosa a se repellat. Unde solem et lunam, stellarumque globos sine pondere esse putamus. Sicut enim ponderosa omnia a se repellit, ita et leuia ad se omnia trahit. Et inde est quod ignis, nubes et nebule semper superiora petunt. Fertur simulacrum ferreum deauratum mire magnitudinis in quodam templo in ere positum fuisse: 533 quod cum nullis catenis, nulloque instrumento teneretur, cunctis uidentibus, et quomodo sic staret nescientibus, miraculum faciebat. Erant autem ibi duo lapides temperate qualitatis, quos magnetes uocant; quorum alter in pauimento, alter in testudinis sublimitate firmatus erat. Huius autem lapidis  hec uirtus est, ut ferrum ad se naturaliter trahat. Dum ergo statua in medio posita esset, et ab utroque lapide equali uirtute, attento pondere traheretur, neque sursum ascendere poterat, tenente eam inferiore, neque deorsum cadere trahente superiore. Stabat itaque in medio fixa, et sic uirtute lapidum tenebatur ut in neutram partem declinare posset. Sic de terra fortasse opinari quoque possumus, que cum in medio sita sit, naturali celesti uirtute in nullam partem ualeat declinare, aut cum propter pondus utraque pars centrum petat, altera alteram sustineat. Ego tamen magis eam firmam, immobilemque stare puto uirtute Dei quam uirtute celi, et uirtus celi, si qua est, non celi, sed Dei est.



CAPUT Iu. De natiuitate Domini.


Maximus prophetarum Isaias de incarnatione Filii Dei loquitur, dicens: »Et dixit Dominus ad me: Sume tibi librum grandem, et scribe in eo stylo hominis: uelociter spolia detrahe, cito predare. Et adhibui mihi testes fideles, Uriam sacerdotem, Zacariam filium Barachie; et accessi ad prophetissam, et concepit, et peperit filium. Et dixit mihi: uoca nomen eius, Accelera spolia detrahere, festina predari. Quia antequam sciat puer uocare patrem et matrem, auferetur fortitudo Damasci, et spolia Samarie coram rege Assyriorum .« Nunc uideamus quid ista significent. »Sume, inquit, tibi librum grandem, et scribe in eo stylo hominis.« Liber iste grandis totus iste mundus intelligitur;  tot sunt libri istius membrane, quot sunt homines. Hec uerba non in tabulis lapideis, sed in tabulis cordis nostri scribenda erant. »Sume, inquit, tibi librum grandem, et scribe in eo stylo hominis  . Quid est stylo hominis? Plano utique facilique sermone, et quali homines inter se loqui solent; et quem omnes quicunque audierint, intelligere ualeant. Et fortasse hic propheta, ideo ceteris omnibus facilior est. Alii uero prophete non scribunt stylo hominis, quia longe est eorum Scriptura a dictatu ceterorum hominum. Scribe, inquit, stylo hominis: et hoc est quod te scribere uolo. »uelociter spolia detrahe, cito predare.« Quam magnus liber, et quam pauca uerba! Hec tamen sufficiunt, si quis  est, qui ea intelligere et custodire ualeat. Preparemus corda nostra ad hanc Scripturam suscipiendam. Utinam sit paratum cor nostrum, hec in se suscipere uerba, et tali atramento ibi scribantur ut nunquam inde deleri ualeant. Ecce audiuimus et preceptum accepimus, ut simus spoliatores et predatores. Hoc enim significatur illis uerbis, quibus dicitur: »Accelera spolia detrahere, cito predari.« Hactenus fures et latrones hoc officium habuere; hoc, inquam, homines facere solebant. uim tamen ui repellere nulle leges prohibent; latrones persequi, non est peccatum. Utinam qui iniuste spoliati et predati sunt, aliquando se uindicare ualeant! Recordare illius Euangelii, ubi homo ille, qui descendebat ab Ierusalem  in Iericho, incidit in latrones, qui etiam exspoliauerunt illum . In hoc uno homine omnes homines exspoliati et predati sunt. Hos igitur latrones persequamur, et spolia nostra, in quibus gloriantur, diripiamus. Dicamus cum Psalmista: »Persequar inimicos meos, et comprehendam illos, et non conuertar donec deficiant; confringam illos, nec poterunt stare; cadent subtus pedes meos .« Si aliam predam, et alia spolia ab eis auferre non possumus, uel nostra nobis uindicemus; ad eorum impia seruitute nos ipsos liberemus. Credamus Apostolo dicenti: »Sicut exhibuistis membra uestra seruire iniustitie, et iniquitati ad iniquitatem; ita nunc exhibete membra uestra seruire iustitie in sanctificationem .«  Bonam predam fecimus, et magna spolia dedimus, si de istorum seruitute membra nostra liberauimus. Nullos amicos propinquiores habuimus, pro quibus pugnare debuissemus. Abraham persecutus est inimicos, et liberauit Loth nepotem suum de manibus eorum . Ecce, Deo gratias, pugnauimus, inimicos exspoliauimus. Exsultemus igitur, »sicut exsultant uictores capta preda, quando diuidunt spolia . Amodo membra nostra non uitiis, sed Deo seruiant, cuius auxilio liberati sumus. »Et adhibui, inquit, testes fideles.« Non enim sine testibus Iudei credere potuissent; et homines iam superati, tam subitam de inimicis uictoriam sperare non possent, ut eos, quibus resistere non ualebant, nunc uersa uice superarent et exspoliarent. Bene igitur fecit  Isaias, testes fideles sibi adhibendo, qui se hec uerba a Domino simul cum ipso audisse affirmarent. Hoc autem et nos facere nunc debemus quando conuersis peccatoribus ueniam, et de inimicis uictoriam per penitentiam pollicemur; si 534 uerbis nostris credere nolunt, fideles testes adhibeamus, de quorum testimonio dubitare non possint. Sed quos testes? »Uriam sacerdotem, et Zacariam filium Barachie.« Isti duo testes, duo sunt Testamenta, quorum auctoritate quidquid dicimus confirmare debemus. Si peccator mihi non credit ueniam promittenti, et se post tanta flagitia saluari posse diffidit, adhibebo Euangelium testem fidelem: »Qui crediderit, inquit, et baptizatus fuerit, saluus erit .« Adhibebo insuper et alium testem: »Peccator quacunque  hora conuersus fuerit, et ingemuerit, uita uiuet, et non morietur .« Unde bene Uria ignis interpretatur, per quem legem intelligimus, de qua scriptum est.: »In dextera eius ignea lex .« Zacarias uero auxilium dicitur, per quem Euangelium significatur; cuius utique magno et ineffabili auxilio liberati sumus; cuius pater Barachias uocatur, qui benedictus Dominus interpretatur. Euangelii pater Christus est, qui super omnia benedictus Deus et Dominus est. »Et accessi ad prophetissam, que concepit, et peperit filium.« Egregie autem, postquam hanc tante memorie, tanteque beatitudinis promissionem propheta accepit, se ad prophetissam accessisse dicit, ut illum  tandem de uirgine Matre nasci uideret, in quo, et per quem tanta promissio compleretur. Hec autem prophetissa beata uirgo Maria est, que plena Spiritu sancto, pulcherrimam nobis edidit prophetiam: »Magnificat, inquit, anima mea Dominum. Et exsultauit Spiritus meus in Deo salutari meo,« etc.  Accessit autem propheta ad prophetissam, quando a Spiritu sancto ductus est, ut Christi natiuitatis sacramentum in Spiritu uidere mereretur. Sic enim accedebant prophete ad omnia quecunque uidebant. »Et dixit mihi: uoca nomen eius, Accelera spolia detrahere, festina predari; quia antequam sciat puer uocare patrem aut matrem suam, auferetur fortitudo Damasci, et spolia Samarie coram rege Assyriorum.« Ecce puer noster, cuius hodie celebramus  natiuitatem, antequam carnem susciperet et de uirgine nasceretur, et priusquam secundum carnem infantiam compleret et ad uirilem etatem perueniret, fortitudinem Damasci et spolia Samarie abstulit, et regem uicit Assyriorum. Isti enim contra Ierusalem pugnabant, et filios Isrel in illis diebus, in quibus Isaias prophetabat, uehementissime affligebant. Miseri Iudei, qui eum uenientem non susceperunt, quem solum et non alium, semper adiutorem et defensorem habuerunt. Sed quomodo uocari debuit rex fortis et potens noster, nisi spoliator et predator? Ipse est enim, de quo scriptum est: »Ad predam, fili mi, ascendisti .« Ipse est qui prius Aegyptum, et postea infernum exspoliauit. Illa enim prima exspoliatio hanc secundam futuram significabat.  Ipse est qui per angelum suum de castris Assyriorum centum octoginta quinque millia interfecit, eorumque spoliis filios Isrel diuites fecit. Hec Isaias, qui hec scripsit, suis oculis uidit, et hanc uictoriam, hunc puerum nostrum fecisse narrauit. Senex est iste puer, et antiquus dierum, et antequam Abraham fieret, ipse est. Paruulus quidem uidetur modo, qui secundum carnem natus est modo; cuius natiuitas secundum diuinitatem nullum temporis habet modum. Ipse enim est, de quo scriptum est: »In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil, quod factum est. In ipso uita erat, et uita erat lux hominum. Et lux in tenebris lucet,  et tenebre eum non comprehenderunt. Fuit homo missus a Deo, cui nomen erat Ioannes. Hic uenit in testimonium, ut testimonium perhiberet de lumine, ut omnes crederent per illum .« Lege totum Euangelium, et extende te, simulque cum beato Ioanne, cuius hec uerba sunt, sume pennas aquile, et ascende super Cherubim, ut uolare ualeas super pennas uentorum, et accedens usque ad thronum glorie, ibi uideas puerum istum qui hodie natus est; qui modo ad predandum et exspoliandum uenit, in sinu et corde eterni, summique Patris regnantem et gloriantem, ut audias ipsum dicentem: »Eructauit cor meum uerbum bonum :«---»Tecum principium in die uirtutis tue in splendoribus sanctorum:  ex utero ante lucilerum genui te .«



CAPUT u. De circumcisione Domini.

»Postquam impleti sunt dies octo, ut circumcideretur puer, uocatum est nomen eius iehsu, quod uocatum est ab angelo, priusquam in utero conciperetur .« Primus omnium hominum, iubente Domino, circumcisus est Abraham, de quo Apostolus ait: »Et signum accepit circumcisionis, signaculum iustitie fidei .« Est ergo circumcisio signum, quo Iudeorum populus, qui ubique gentium dispergendus et in captiuitatem ducendus erat, ab aliis nationibus discerneretur. Est autem signaculum, id est sificatio 535 quedam iustitie fidei, quoniam Christianorum  iustitia, que non per circumcisionem, sed per fidem habetur, in illa tali circumcisione significata est  . Nemo enim iustus ueraciter dici potest, nisi ille, qui non solum unum membrum, ut Iudei, sed omnia membra circumcisa habet. De hac enim circumcisione scriptum est: »Scindite corda uestra, et non uestimenta uestra  .« Unde et Moyses incircumcisum labiis se esse dicit ; lingue quoque circumcisionem necessariam esse significauit. Hinc et beatus Stephanus, quasi non bene circumcisos Iudeos redarguens, ait: »Incircumcisi auribus et corde, uos semper Spiritui sancto resistitis, sicut et patres uestri, ita et uos .« Sic igitur omnia membra circumcidi, et omnia superflua et nociua ab omnibus  membris resecari et purgari debent. Superflua autem et nociua sola peccata et uitia sunt. Hec ab omnibus membris auferantur, et bene totus circumcisus est homo. Si oculi non uideant uanitatem; si aures non audierint detractiones; si lingua non fuerit locuta uerba otiosa atque mendacium, circumcisa est. Hec est uera circumcisio, si omnia membra circumcidantur. Hanc circumcisionem illa circumcisio patris nostri Abrahe significabat, et propter hanc circumcisionem illa talis circumcisio data est, sicut et cetera omnia, que in figura contingebant illis. Hoc signum, et hoc signaculum iam nunc necessaria non sunt, quoniam uterque populus unus est, et paries inimicitiarum de medio sublatus est, et ex duobus gregibus unum ouile et unus pastor  effectus est, et totum quod prius in significatione agebatur, nunc ab omnibus intelligitur, et in ueritate seruatur. Quoniam autem Saluator noster hanc in carne sua circumcisionem suscepit, hec ualde rationabilis causa fuit; quia non uenit legem soluere, sed adimplere. »Finis enim legis, dicit Apostolus, Christus est ad iustitiam omni credenti .« In ipso lex completa est; nichil proficiunt, qui post ipsum circumciduntur. Unde et Apostolus  ait: »Ego Paulus dico uobis, quod si circumcidamini, Christus uobis nichil proderit .« »Si enim data esset lex, que posset uiuificare, uere ex lege esset iustitia, sed conclusit, inquit, Scriptura omnia sub peccato, ut promissio ex fide Iesu Christi daretur credentibus .«---»Nihil ad perfectum adduxit lex .« Manifestum est autem, quoniam ex operibus legis non iustificabitur omnis caro coram Domino . Ad hoc igitur ualuit circumcisio, quia quicunque in illo populo circumcisus non fuit, periit de populo Dei, neque simul cum aliis Christi sanguine liberatus et redemptus est. Ceteri uero omnes usque ad Christi passionem, non solum ab originali peccato, uerum etiam ab aliis omnibus Christi sanguine liberati sunt, quicunque illam circumcisionem  acceperunt et legem custodierunt. Si enim circumcisione originale peccatum deleri potuisset, Christi passio necessaria non fuisset; sed impossibile erat sine effusione illius sanguinis originale solui peccatum  . Unde et Ioannes apostolus ait: »Quis est, qui uincit mundum, nisi qui credit quoniam Christus est Filius Dei. Hic est enim qui uenit per aquam et sanguinem, iehsu Christus; non in aqua solum, sed in aqua et sanguine .« Nonne audis, quia Saluator noster non per circumcisionem, sed per aquam et sanguinem uenit saluare et redimere mundum? Et non in aqua solum, quia impossibile erat sine Christi sanguinis effusione solo baptismate hominem liberari, sed in aqua et sanguine, ut sanguis ad pretium et ad lauandum aqua  proficeret. »Quoniam tres sunt, qui testimonium dant in terra, Spiritus, aqua et sanguis; et hi tres unum sunt. Et tres sunt, qui testimonium dant in celo: Pater, uerbum et Spiritus sanctus; et hi tres unum sunt .« Et celum nobis testatur et terra quod Filius hominis uenit in hunc mundum ut nos redimeret atque saluaret. Unde et Apostolus ait: »Fidelis sermo, et omni acceptione dignus, quia Christus iehsu uenit in hunc mundum peccatores saluos farere, quorum primus ego sum .« Tres, inquit, sunt in terra, qui nobis testimonium dant, certosque nos faciunt de salute nostra, Spiritus uidelicet et aqua, ex quibus in baptismo regenerati sumus, et sanguis Filii Dei, quo redempti sumus. Et de baptismo quidem scriptum  est: »Qui crediderit, et baptizatus fuerit, saluus erit .« De sanguine uero: »Qui dilexit nos, et lauit nos a peccatis nostris in sanguine suo .« Itemque: »Qui manducauerit meam carnem, et biberit meum sanguinem, habet uitam eternam .« Et hi tres unum sunt. Tres quidem isti, id est Spiritus, aqua et sanguis, unum sunt, quoniam et Spiritus lauat, et aqua lauat, et sanguis lauat. Omnes enim tres in eo  unum sunt, in quo uicissim a se non differunt. Sunt igitur hec tria unum, quia unum operantur. Et tres sunt, qui testimonium dant in celo: Pater, uerbum et 536 Spiritus sanctus; et hi tres non tantum unum, sed substantialiter unum sunt. Lege omnes Scripturas utriusque Testamenti que horum trium, Patris uidelicet, et Filii, et Spiritus sancti, inspiratione composite sunt; et tunc intelliges qualia quantaque in celo de salute nostra testimonia habeamus. Quod si plura legere non uacat, illud nobis unum interim sufficiat: »Qui crediderit, et baptizatus fuerit, saluus erit.« Quod enim Filius dicit, hoc et Pater dicit, et Spiritus sanctus. Illa autem clausula, que interposita est, qua dicitur: »Et Spiritus est, qui testificatur, quoniam Christus est ueritas ,« ad superiora respicit, ubi ait: »Quoniam iehsu est Filius Dei .« Quasi enim aliquis diceret: Unde hoc probas quod iehsu iste tuus, quem predicas, sit Filius Dei? subdidit dicens: Spiritus, qui in ipso est, in quo tanta et alia operatur, ipse apertissime ostendit quod Filius Dei est, et quia ueritas  est, et quia mendacium in eo non est, et quidquid de se ipso uel de aliis dicit, totum uerum est  .



CAPUT uI. In Epiphania Domini.

Audiuimus modo, cum Euangelium legeretur, quod tres magi  ab Oriente uenerunt, quos noua stella duxit ad Iesum, qui mox, »apertis thesauris  suis, obtulerunt ei munera, aurum, thus et myrrham; et responso accepto in somnis, ne redirent ad Herodem, per aliam uiam reuersi sunt in regionem suam .« Dicendum est igitur quid tres isti magi, quid illa stella, quid tria munera, et quid itineris mulatio significet. Non enim uacat a mysterio, quod tribus solummodo uiris extranee gentis sue natiuitatis gloriam Saluator noster manifestare uoluit. Tres fuerunt filii Ne, qui tempore diluuii in arca saluati sunt, ex quibus ubique disseminatum est omne hominum genus. Intres partes totus diuisus est mundus, in Asiam, Africam et Europam. Tres mulieres uenerunt ut ungerent Iesum: Maria Magdalene, et Maria Iacobi et Salome .« Mulier quoque in Euangelio abscondit fermentum  in farine satis tribus, donec fermentatum est totum .« Sunt autem et multa alia, que eamdem habent significationem. Tres igitur isti uiri uenientes ad Iesum, ex omnibus mundi partibus, sanctam Ecclesiam in unam fidem colligendam significabant; siquidem ex tribus hominibus orti sunt omnes, et  unum Dominum in tribus personis adorare debemus omnes, et in tribus mundi partibus babitabant omnes, quoniam ab uno creati sunt omnes  . Per celos autem, qui hanc nouam stellam dederunt, apostolos intelligimus, de quibus dicitur: »Celi enarrant gloriam Dei .« Noua autem stella eorum fides est atque doctrina. Celi nobis predicant, celi nos uocant, celi nos inuitant ad Dominum. Multi sunt celi, sed una stella, quia multi sunt apostoli et doctores, sed una fides atque doctrina. Unum enim dicunt omnes. Unam fidem predicant omnes. Unus Dominus, una fides, unum baptisma predicatur ab omnibus. Hanc stellam sequamur, hanc fidem et doctrinam teneamus. Hec nos ducet ad Iesum; hoc lumine ueniemus ad proprium  Dominum  . Neque nos errare in itinere permittet, tantum nos eam non deseramus, semperque ad eam respiciamus, et uia regia incedamus. Ad Herodem non diuertamus, eius consilium non audiamus, neque Scribarum et Phariseorum responsa queramus. Si enim magi hoc fecissent, si ad Herodem non uenissent, si recto itinere perrexissent et in domo impia Christum non requisiuissent, nequaquam stellam perdidissent. Hoc enim ex eo probari potest quod postquam ab Herode magi recessissent, eorumque consortium reliquissent, confestim, ut ait euangelista: »Stella, quam uiderant in Oriente, antecedebat eos, donec ueniens staret supra, ubi erat puer. uidentes autem stellam, gauisi sunt gaudio magno ualde .« Illorum  igitur error sit nostra correctio, et qui noua stella et uero lumine, fide catholica et doctrina apostolica illuminati sumus, Herodis domum, hereticorum et Iudeorum doctrinam, que est synagoga Satane, fugiamus. In itinere positi sunt isti, et ad Christum festinantibus parant insidias. Sed uide quanta est iniquitas Herodis, quanta est astutia diaboli. Fingit se adorare uelle, quem molitur occidere. Mittit magos ad Iesum, rogat ut ab ipso ad se redeant. »Habet enim fiduciam, sicut scriptum est, quod influat Iordanis in os eius .« Sunt enim esce eius electe, neque magno opere curat alios deuorare, 537 nisi eos qui iam per fidem et baptismum uenerunt ad Iesum, et in Christi militia computati eius  signaculum recipere meruerunt. »Et intrantes domum inuenerunt puerum cum Maria matre eius, et procidentes adorauerunt eum .« ualentiniani non inueniebant puerum cum matre Maria, quia non credebant Christum habuisse matrem  . Nestoriani autem diuinam maternitatem negantes, dicebant Mariam matrem esse Christi, ut  hominis, non ut Dei; unde in detestationem huiusmodi erroris beata uirgo Maria uocata est theotocos  , id est Dei, qui etiam homo est, mater. »Et apertis thesauris suis, obtulerunt ei munera, aurum, thus et myrrham .« Gentiles erant isti, legem et prophetas non nouerant; legis tamen et prophetarum dicta complebant. Scriptum est enim: »Non apparebis uacuus ante conspectum Dei tui .« Isti sunt, de quibus scriptum est: »Omnes de Saba uenient, aurum et thus deferentes, et laudem Domini annuntiantes. .« Et in Psalmis »Reges Tharsis, et insule munera offerent, reges Arabum, et Saba dona adducent. Et adorabunt eum omnes reges terre, omnes gentes seruient ei .« Docent nos isti uiri, qui primitie gentium  fuerunt, et per quos omne genus hominum significatum est  , qualiter debeamus querere Christum, et quomodo ad Iesum uenire debeamus. Non debemus uenire sine muneribus, non debemus ad eum accedere sine aromatibus. Sic regina Saba  uenit ad Salomonem, offerens ei aurum multum, et aromata multa, qualia prius non sunt allata in Ierusalem . Sic et ille mulieres, de quibus iam supra locuti sumus, emerunt aromata ut uenientes ungerent Iesum. Lege Cantica canticorum, et uidebis quod totus liber unguentis optimis et aromatibus redoleat. Ubi sponsa unguentis suauibus delibuta, sponsi odoribus delectata dicit: »Trahe me post te, curremus in odorem unguentorum tuorum .«  Cuius et sponsus odoribus nichilomiuus delectatus ait: »Fauus distillans labia tua, sponsa, mel et lac sub lingua tua, et odor uestimentorum tuorum sicut odor thuris .« De sapientia quoque dicitur: Quia »in plateis, sicut cinnamomum et balsamum aromatizans odorem dedit, et quasi myrrha electa dedi suauitatem odoris .« His et similibus apparet quantum bono odore et sanctis aromatibus delectatur Deus. Bonus odor et sancta aromata uirtutes sunt, sine quibus ad Christi incunabula, et ad matrem totius uirginitatis accedere non licet. Fides, spes, caritas, humilitas et patientia, misericordia et obedientia, aromata sunt, quorum odor suauissimus est, in quo et Christus et mater Christi multum delectantur. ualde sapientes  fuerunt homines isti, qui talia munera Domino obtulerunt. Hos igitur imitemur; et aurum, et aromata Domino offeramus. Omnium metallorum aurum pretiosissimum est, nec igne minuitur, nec uetustate corrumpitur. Omnia uasa tabernaculi aurea sunt, mensa, altare, candelabrum, thuribulum, tabule, cratere, scyphi, et ipsi cherubim de auro purissimo facti erant. Nihil in toto templo nisi aurum  uidebatur. Ad nos, fratres, ista respiciunt; nos sumus uasa tabernaculi, diuitie Dei, arcana Dei, sapientia Dei. Si in corde tuo reposita sunt, tu es arca Dei; si cibis spiritualibus alios pascis, mensa es; si de tua sancta conuersatione bonum odorem circumquaque diffundis, thuribulum es; si Spiritui sancto in corde tuo habitaculum preparas, templum Dei es. Hoc enim dicit Apostolus: »Nescitis, quia templum estis Dei, et Spiritus sanctus habitat in uobis?«  Aureos igitur nos esse oportet, siquidem tabernaculi uasa sumus. Sed uideat unusquisque quale aurum offerat Domino. Ipse enim falli non potest; faber est, et filius fabri; non Ioseph, ut Iudei dicebant, sed illius qui fabricauit celum et terram, sicut nos dicimus. Ipse est, de quo scriptum  est: »Et sedebit conflans, et emundans argentum, et purgabit filios Leui, et colabit eos, quasi aurum et quasi argentum .« »Si cuius opus manserit, mercedem accipiet: si cuius opus arserit, detrimentum patietur; ipse uero saluus erit; sic tamen quasi per ignem .« Apostoli uerba sunt. Quid nos miseri faciemus, qui non aurum, sed plumbum habemus. Sed potens est Dominus plumbum nostrum in aurum conuertere, qui in tot et tam diuersa animalia solidam terram conuertere potuit. Ecce audiuimus quid Domino offerre debeamus. Audiamus etiam per quam uiam in patriam redeamus: dicat euangelista: »Et admoniti, inquit, magi in somnis ne redirent ad Herodem, per aliam uiam reuersi sunt in regionem  suam .« Una uia prohibetur, cetere bone sunt. Redire ad Herodem malum est, hanc uiam fugiamus. Hec uia non ducit ad patriam. Herodes iste diabolus est, Herodes iste 538 peccatum est. Omnis uia, que ad ipsum ducit, mala est. Alias ergo uias teneamus, que nos sine errore in patriam perducant. »Uniuerse uie Domini misericordia et ueritas .« He due sufficiunt nobis; sed due una sunt. Dominus hoc dicit: »Ego sum uia, ueritas et uita: nemo uenit ad Patrem nisi per me .« Omnes igitur uie in istam conueniunt, nulla nisi per istam ad Patrem et ad patriam perducit. Hanc ergo teneamus, ut leti tandem et incolumes in antiquam patriam nostram  redire ualeamus; ipso adiuuante, qui uiuit et regnat in secula seculorum. Amen.



CAPUT uII. De octauis Epiphanie.

»Defuncto Herode, ecce angelus Domini apparuit in somnis Ioseph in Aegypto, dicens: Surge, et accipe puerum, et matrem eius, et uade in terram Isrel, defuncti sunt enim, qui querebant animam  pueri .« Sicut Ioannes euangelista dicit: »In propria uenit« Dominus et Saluator noster, et filii »eum non receperunt .« Relicta igitur Synagoga transiuit ad gentes, et abiit in Aegyptum, ubi patriarche et prophete peregrinati sunt, ut adimpleretur quod dictum est per prophetam dicentem: »Ecce Dominus ascendet super nubem leuem, et ingredietur Aegyptum, et corruent omnia simulacra eius .« Unde et ipse Dominus ait: »Ecce relinquetur uobis domus uestra deserta .« Et in Psalmis: »Ecce elongaui fugiens, et mansi in solitudine .« In templo quoque, ut Iosephus refert, audite sunt uoces angelorum dicentium: Relinquamus has sedes. Unde et Apostolus ait: »uobis oportebat  primum predicari uerbum Dei; sed quia repulistis illud, et indignos uos fecistis eterne uite, ecce conuertimur ad gentes .« Hoc igitur fuga Domini significauit. uenit in Aegyptum, ut populus, qui sedebat in tenebris, uideret lucem. De quo uidelicet populo per Prophetam ante predixerat: »Populus, quem non cognoui, seruiuit mihi, in auditu auris obediuit mihi. Filii alieni mentiti sunt mihi, filii alieni inueterati sunt et claudicauerunt a semitis suis .« Et alibi: »uocabo non plebem plebem meam, et non misericordiam consecutam, misericordiam consecutam .« Et quibus prius dictum fuerat Non populus meus uos, ipsi uocamini filii Dei uiui. »Laudate ergo Dominum, omnes gentes, laudate eum, omnes populi:  quoniam confirmata est super nos misericordia eius, et ueritas Domini manet in eternum .« O felices illi gentium  , cum quibus et in quibus Dominus habitat! Miseri Iudei, qui eum recipere noluerunt, et clamantes dixerunt: »Non habemus regem, nisi Cesarem!«  Miserunt insuper legationem post ipsum, dicentes: »Nolumus hunc regnare super nos .« Nondum illis mortuus est Herodes, adhuc super Synagogam diabolus regnat. Nondum mortui sunt omnes qui Christi animam querunt, et eius nomen et fidem in cordibus fidelium occidere conantur. Sed sciant Iudei, nisi omnes isti prius moriantur, et diabolus in eorum cordibus regnare desistat, ad terram Isrel  non ueniet iehsu.  Dedignatur enim Dominus cum talibus habitare, omnesque illos fugit, super quos Herodes et diabolus regnat. His autem mortuis reuertetur ad eos, quod quidem iuxta  seculi consummationem Ieremias propheta futurum esse testatur. Ait enim: »In diebus illis saluabitur Iuda, et Isrel habitabit confidenter,  et hoc est nomen, quod uocabunt eum: Dominus iustus noster .«---»Si enim fuerit numerus filiorum Isrel sicut arena maris, reliquie salue fient .« Unde et in Psalmis legitur: »Conuertentur ad uesperam, et famem patientur, ut canes, et circuibunt ciuitatem .« Et tunc quidem archisynagogi filia exsuscitabitur. Tunc ille, qui hircum seu caprum emissarium, tanto tempore uagabundus per desertum duxit  , lotis uestibus, aqua munda, ad castra reuertetur. Obscura sunt hec nisi clarius disserantur. Narrat Moyses  Dominum precepisse ut ante ostium tabernaculi duos hircos statueret, quorum alterum immolaret Domino, alterum uero in desertum mitteret per hominem ad hoc  officium preparatum  . Homo uero ille immundus erat usque ad uesperam, et tunc tandem lotus aqua ad castra reuertebatur. Quam friuola hec esse uiderentur, nisi magnum aliquid significarent. Duo hirci Christum et Antichristum significant. Hircus in lege pro peccato offerebatur, mundum quidem animal, sed fetidum et luxuriosum. Munda enim animalia sunt, quecunque ungulam diuidunt, et ruminant. Nos quasi hircum Antichristum abominamur. Similiter et Iudei Saluatorem nostrum seductorem et peccatorem dicunt. In quorum persona Isaias propheta loquitur, dicens: »Et nos reputauimus eum quasi leprosum, et percussum a Deo, et humiliatum. Ipse autem uulneratus est propter iniquitates nostras, attritus est  539 propter scelera nostra .« Hic igitur hircus ad ostium tabernaculi, et ante portas templi ductus et damnatus est, et pro peccatis nostris Domino immolatus. Nunc autem de altero uideamus, super cuius caput filii Aaron manus suas ponentes, omnes maledictiones imprecabantur. Filii Aaron nos sumus, qui quotidie Antichristum damnamus et maledicimus. Huic enim Apostolus maledicens, ait: »Et tunc reuelabitur ille iniquus filius perditionis, qui aduersatur et extollitur super omne quod dicitur Deus, aut quod colitur .« Similiter autem et beatus Ioannes in Apocalypsi multis maledictionibus ei maledicit. Homo uero ille qui eum in desertum ducit, populus Iudaicus est, qui per totum mundum in captiuitatem ductus, et  quasi per magnum quoddam desertum diuisus, Antichristum, quem ipsi Messiam uocant, secum portat, illum predicat, illum annuntiat, illum ad sui liberationem uenturum esse dicit  . Sic igitur usque ad uesperum, usque ad huius dici seculique finem, simul cum hirco suo populus ille in huius  deserti amplitudine errabit, et tunc tandem lotus aqua, et baptismate sanctificatus, et mundatus Ecclesie castris sociabitur, et sicut superius diximus: »Illis diebus saluabitur Iuda, et Isrel habitabit confidenter;« et tunc tandem reuertetur Dominus in terram Isrel, et habitabit in ciuitate Nazareth, que munditie interpretatur. Hec una ciuitas duobus populis sufficit  , ut simul omnibus in unum collectis, fiat solummodo unum ouile et unus pastor. Et tu igitur quicunque es, si uis suscipere Christum in domum tuam et in templum pectoris tui, esto Nazareth; esto domus pulchritudinis et munditiarum. Die simul cum Psalmista: »Cor mundum crea in me, Deus, et spiritum rectum innoua in uisceribus meis .« Audi Dominum in  Euangelio dicentem: »Beati mundo corde, quoniam ipsi Deum uidebunt .« Congrue igitur per Nazareth Ecclesia tota ex utroque populo congregata significatur; quoniam tota munda est, tota pura est  ; ut adimpleretur quod scriptum est per prophetas, dicentes: »Quoniam Nazareus uocabitur .« Pulchre autem a Nazareth Nazareus dictus est, quoniam, sicut diximus, Nazareth munditie, et Nazareus mundus interpretatur, et mundus quidem a munditiis deriuatur. Multa autem de Nazareis loquitur Moyses, qui sicut uiri ualde religiosi, seipsos Domino uouebant et consecrabant, et ab omnibus quibus lex abstinere precipit, se custodiebant, neque uinum, neque siceram, neque aliquid quod inebriare  posset, bibebant; comam capitis sui non radebant et ad mortuum non accedebant. Tandem autem peracto tempore, quod ex uoto debebatur, totius professionis  hostiam Domino offerebant. Quod si forte tempore consecrationis sue qualibet occasione ad mortuum accessissent, omnes priores dies irriti erant, et mox eadem die, similiter autem et die septima radebant capita sua  . Die uero octauo offerebant par turturum, aut duos pullos columbarum. Aliter in Synagoga, aliter in Ecclesia Nazarei fiunt. Et pauci quidem fiunt in Synagoga; multi uero in Ecclesia. Sunt enim Nazarei quicunque baptizantur. Quoniam ab omni peccato lauantur et sanctificantur. Et quamuis omnes Christiani in baptismate Nazarei fiant, ad episcopus tamen ceterosque  clericos, et precipue ad monachorum ordinem hec pertinere uidentur, qui arctiori uoto Domino coniuncti ab omnibus immunditiis, se pre ceteris custodire debent. Tales igitur a uino et sicera aliisque omnibus que inebriare possunt, abstinere oportet, ne forte inebriati sensum amittant, sueque professionis obliuiscantur. Hoc autem non tantum de corporis, quantum de anime ebrietate intelligi debet.  Utraque enim mala est, sed anime peior. Qui enim uitiorum calice inebriati sunt, facile a diabolo precipitantur. Et tali quidem calice ebrii sunt omnes superbi, omnes auari, omnes luxuriosi, omnes raptores, omnes quibus furor et ira dominatur. Ipse enim impetus irrationabilis ebrios eos esse ostendit. Non est igitur Nazareus, qui a tali se non continet ebrietate. uinum bibit iehsu  , et Nazareus erat. In quo maxime probatur per uinum et siceram aliquid significari. Interdicitur quoque Nazareis ad mortuum accedere, id est criminalia et mortalia peccata committere. Quamuis sine peccato nemo esse possit, sine crimine tamen Nazareum esse necesse est, quoniam si crimen commiserit, iam 540 Nazareus non est. Unde et Nazareis precipitur sic, si  qualibet occasione ad mortuum toto tempore consecrationis accederint, statim ea die radantur, et septima similiter. Dies quoque irriti fiebant, quos usque ad illam diem pro uoto custodierant. Nunquam ante terminum constitutum Nazareis caput radere licitum erat, nisi prius fortasse ad mortuum accessissent. Qui igitur ante terminum caput radebant, nolebant apparere foris, quod se cognouerant intus perdidisse. Hos et nos imitari debemus, ut quando peccatum aliquod magnum committimus, statim eadem die ad penitentiam curramus, neque in alteram diem differamus, sicut scriptum est: »Non tardes conuerti ad Dominum, neque differas de die in diem .« Radamus capita, ut tota munda appareat conscientia, et dolor, qui in  corde est, in facie manifestetur. Sicut bone come nutriende sunt, ita et male radende. Bone come bone sunt cogitationes, de quibus dicitur: »Quoniam cogitatio hominis confitebitur tibi, et reliquie cogitationis diem festum agent tibi ;« quas uidelicet beatus Iob se perdidisse flebat, dicens: »Cogitationes mee dissipate sunt, torquentes cor meum .« His ornatur caput interioris hominis; his amissis infirmatur anima. Ideo Samson perdidit fortitudinem, quia talibus comis subrasus fuerat. Male uero come ille sunt de quibus in Euangelio Dominus ait: »Ex corde exeunt cogitationes male, furta, adulteria, periuria, et similia .« He radende sunt, quia he sunt que  coinquinant hominem, et que Nazareos immundos faciunt. He tollantur a corde; his anime caput radatur, et totus homo mundus erit. Debet autem caput radere qui peccauit, et prima et septima die, quoniam »qui perseuerauerit usque in finem, hic saluus erit .« Septima namque dies ultima est. Octaua uero die offerat par turturum, uel duos pullos columbarum; per quod uidelicet intelligimus quod cum ueniet ad resurrectionem, que utique  octaua die futura est, totus, corpore et anima mundus, quasi digna et acceptabilis hostia Domino offeretur. Multa sunt que de Nazareis dici possunt; sed pauca nos dixisse sufficiat.



CAPUT uIII. SERMO I IN RAMIS PALMARUM  .

»Cum uenisset iehsu Bethphage ad montem Oliueti .« Et reliqua. Dominus et Saluator noster, fratres karissimi, ueniens ad passionem pro humani generis redemptione, accessit prius ad montem Oliueti; inde premisit duos discipulos suos Ierusalem, et ait illis. »Ite in castellum quod contra uos est, et ibi inuenietis asinam alligatam, et pullum: soluite et adducite mihi .« Quibus  adductis, dum Christus supersedisset, et Ierusalem ueniret, uniuersa ciuitas in aduentu eius commota, obuiam illi uenit, tantamque deuotionem exhibuit, ut quidam uestimenta sua in uia prosternerent, alii ramos palmarum et oliuarum prosternendos cederent, omnesque et precedentes et subsequentes, una uoce in laudem illius, cum pueris simul clamarent: »Hosanna filio Dauid; benedictus qui uenit in nomine Domini, hosanna in excelsis .« Que omnia sic sunt actualiter gesta, ut tamen aliquid spiritualiter significarent. Mons quippe Oliueti, cui Redemptor noster prius appropinquauit, quid aliud significat quam ipsum Saluatorem nostrum? Quia sicut mons, cum de terra sit, terre tamen eminet: sic et Saluator noster, homo, qui similis  fuit nobis, mortalis; sed quia sine peccato fuit, quia Deus et homo, super omnes est sublimatus et exaltatus; de quo Propheta ait: »Mons in quo beneplacitum est Deo habitare in eo; etenim Dominus habitabit in finem .« Ipse est mons Oliueti, quia, sicut ait Apostolus: »Pater est misericordiarum, et Deus totius consolationis .« Oleon enim, seu eleon, Grece dicitur misericordia. Duo autem animalia, asina et pullus, significant duos populos, Iudeos et gentes. Sicut enim asina erat domita iugo et solita supersedentem suscipere, pullus uero non; ita Iudeorum populus iugum legis et prophetarum habuerat, et unius Dei cultum: gentium uero populus nec iugum legis et  prophetarum susceperat; non Deum, sed demonia adorabat: ambo tamen populi sub iugo peccati erant, sicut ait Apostolus: »Omnes enim peccauerunt, et egent gloria Dei ,« a quo iugo, ut possent solui, misit Christus duos discipulos, id est duos ordines discipulorum, unum in Iudeam, alterum in gentilitatem. Unde beatus Paulus ait: »Qui operatus est Petro in apostolatum circumcisionis, operatus est et mihi inter gentes .« Hoc enim apostoli conuertendo a peccatis soluerunt, et templum et sedem Dei fecerunt; unde diuina Scriptura ait: Anima iusti sedes est sapientie. Post apostolos subsecuti sunt et sancti martyres, qui prosternebant uestimenta sua in uia, quia pro  testamento Dei sua corpora tradiderunt. Inde SS. confessores ramos de arboribus cedunt, dum exempla bene uiuendi de libris Noui et ueteris Testamenti nobis assumunt. Clamant omnes: »Hosanna filio Dauid« quia omnes 541 sancti una uoce unoque spiritu laudant Deum, qui per misericordiam suam nos a potestate diaboli liberauit. Cum quibus, fratres, et nos mortificantes carnem nostram, cum uitiis et concupiscentiis, palmam uictorie per ueram penitentiam et per opera misericordie, quam oliua designat, contra diabolum habeamus, ut ad celestem Ierusalem, Redemptore nostro duce, quandoque peruenire et illic gaudere ualeamus in secula seculorum. Amen.



SERMO II. ITEM DE RAMIS PALMARUM.

 Narrat beatus Ioannes euangelista quod turba multa, que conuenerat ad diem festum, cum audisset quia iehsu uenit Hierosolymam, acceperunt ramos palmarum et processerunt obuiam ei, et clamabant: »Hosanna filio Dauid, benedictus qui uenit in nomine Domini .« Bona turba, que ad diem festum conuenerat; bona turba, que Saluatori nostro obuiam processit, quam ipsi quoque Scribe et Pharisei timentes, quamuis Christum occidere cupiebant, in eum tamen manus mittere non audebant; unde et dicebant: »Non in die festo, ne tumultus fieret in populo .« Ad festum namque diem uenire, Dei Filio obuiam ire, et non solum exire, uerum et cum palmis obuiam ire, ad religionem et uirtutem pertinet. Septem diebus  faciebant Iudei hanc maximam solemnitatem, in qua fermentum comedere et opus seruile facere non licebat. Sed sicut Apostolus ait: »Omnia in figura contingebant illis: scripta sunt autem propter nos .« Hec festiuitas nostra est. Iudei Christum occiderunt; sed nobis et propter nos occisus est Christus; nobis et propter nos immolatus est Agnus, qui tollit peccata mundi. Nos igitur hanc festiuitatem celebrare debemus: »Non in fermento malitie et nequitie, sed in azymis sinceritatis et ueritatis ;« id est non in uetustate littere, que occidit, sed in nouitate spiritus, quia spiritus uiuificat. Debemus autem eam celebrare septem diebus, hoc est omnibus diebus, et quanto tempore in hac uita sumus. Quia enim non sunt dies nisi septem,  ideo per septem dies omne tempus et omnes dies intelliguntur. Seruilia autem opera sunt, non illa quidem que serui faciunt, sed potius illa que etiam liberos seruos faciunt. Non est enim seruile opus ignem in Sabbato accendere, catinum lauare, infirmos sanare, paralyticos curare, sicut Iudei Saluatori nostro detrahentes dicebant: »Hic homo non est a Deo, qui Sabbatum non custodit .«Sicut et archisynagogus indignans dicebat: »Sex dies sunt in quibus licet operari; in his ergo uenite, et curamini, et non in die Sabbati ;« seruile scilicet opus existimans sanare et ipsos miseros homines a demonibus liberare. Sed si uis scire que sunt seruilia  opera, audi euangelistam dicentem: »Non occides, non mechaberis, non furtum facies, non falsum testimonium dices; non concupisces rem proximi tui .« Hec sunt seruilia opera; hec faciunt homines seruos, hec tradunt miseros homines ad diaboli seruitutem. Hec ergo et similia fugiamus, ab his nos custodiamus et non faciemus opus seruile in festiuitatibus nostris. Et illi quidem qui sic festa celebrant, digni sunt qui processionem Domino faciant et ei cum palmis obuiam pergant. Neque enim sine palmis licet Christo obuiam ire, quoniam in palmis uictoria significatur. Unde et in lege precipitur ne iudices in iudicio personam respiciant; sed quicunque iustam causam habuerit, ei  palmam dabunt. uadant ergo illi obuiam Iesu, qui uictores sunt et suos uicerunt inimicos. Si uicisti superbiam, unam palmam habes; si uicisti luxuriam, aliam habes, et quot uitia superasti, tot palmas habes. Si autem nullum uicisti, nullam habes. Noli ergo ire obuiam Christo, non te suscipiet, quia indignus es, qui in tali triumpho suscipiaris. uideamus modo quid asinus ille etiam significet, super quem rex iste humilis et mansuetus sedere dignatus est. Animal stultum, uilis pretii, ignobile, omnibus iniuriis omnique subditum seruituti est asinus. De sanctis autem dicit Apostolus: »uidete uocationem uestram, fratres; quod non multi sapientes inter uos, non multi nobiles; sed que stulta sunt mundi elegit Deus,  ut confundat fortia: et ea que non sunt, ut ea que sunt destrueret .« Et in alio loco: »Si quis uidetur sapiens esse in hoc seculo, stultus fiat, ut sit sapiens .« De talibus quoque Isaias ait: »Cognouit bos possessorem suum, et asinus presepe domini :« unde ait Debora : »Qui ascendistis super nitentes asinos, benedicite Dominum .« Nitentes asini illi sunt, qui apostolorum uestibus ornati sunt; qualis iste est, super quem modo Dominus sedet. De quo euangelista ait: Quod »imposuerunt« apostoli »super eum uestimenta sua et cum desuper sedere fecerunt .« Apostolorum uestimenta et ornamenta uirtutes sunt et mores honesti. Fides, spes, caritas, fortitudo, temperantia,  humilitas, misericordia, pax, patientia, et similia, ornamenta sunt, quibus sancti apostoli ornati sunt et alios ornant, ut apti et pulchri sint, super quos Deus sedere et in quibus habitare dignetur. Qui igitur talibus ornamentis ornati sunt et alios ornant, illorum quidem anime super nitentes asinos sedere dicuntur. Isti itaque sunt sedes 542 Dei; isti de ignobilibus et uilissimis animalibus facti sunt thronus Dei. Nouem sunt angelorum ordines, sed super thronos nullus ordo est: quanto melius est cum simplicibus et mansuetis asinos Christi fieri, quam cum superbis et arrogantibus equos et currus fieri  Pharaonis! De illis enim scriptum est: »Currus Pharaonis et exercitum eius proiecit in mare .« De istis autem: »Beati pauperes spiritu, quoniam ipsorum est regnum celorum .« Denique super quod aliud animal debuit sedere iehsu, cum ad crucem pergeret, nisi super illud quod crucem naturaliter super se ferre uidetum? Naturaiiter enim hoc animal crucis signum super se designatum habet. Audiamus etiam quid illi significent, qui ramos de arboribus cedentes, uiam Domino preparabant. De talibus precursor Domini ait: »Parate uiam Domini: rectas facite semitas Dei nostri .« Non omnium est hoc officium, neque omnibus data sunt ferramenta, quibus huiusmodi rami de arboribus succidantur. Episcoporum  hoc est et sacerdotum: ipsi tales ramos de arboribus cedere et uiam Domino preparare debent, per quam et nos ad ipsum ire possimus, et ipse ad nos uenire dignetur. Arbores autem patriarche et prophete, apostoli et euangeliste intelliguntur. De his autem ramos succidimus, quando eorum fidem et doctrinam eorum, uitam et sanctam conuersationem aliis exponimus et ad imitandum proponimus. Tales fuerunt arbores Isaias, Ieremias et Daniel. Tales fuerunt Petrus, et Paulus, et Ioannes. Talis et ille qui ait: »Ego sicut oliua fructifera in domo Dei: speraui in misericordia Dei mei in eternum, et in seculum seculi .« Ex qua uidelicet arbore rami succiduntur, quibus illa uia paratur, de  qua dicitur: »Beati immaculati in uia, qui ambulant in lege Domini .« Precipitur filiis Isrel ut in festiuitate tabernaculorum fructum arboris pulcherrime suscipiant, spatulasque palmarum et ramos ligni densarum frondium, et salices de torrente, et in ipsis letentur coram Domino . Qui ista intelligunt non ignorant quid arbores et rami arborum significent, quibus Domini ad nos et nobis ad Dominum uia preparatur. Quid ille quoque due turbe significent audiamus, de quibus hic dicitur: »Turbe autem que preibant et que sequebantur, clamabant, dicentes: Hosanna filio Dauid; benedictus qui uenit in nomine Domini .« Illa turba que preibat patriarcharum et prophetarum exercitus est, omniumque illorum qui a primo homine  usque ad Christum Domino placuerunt. Illa uero que sequebatur, tota fidelium Ecclesia intelligitur a Saluatoris aduentu usque ad finem seculi. Lege prophetarum libros, et uidebis quomodo precedens turba laudet Dominum et benedicat. Lege euangeliorum uolumina et apostolorum Actus, et tunc intelliges quantum in Christi laudibus sequens turba quotidie personet. Egregie itaque factum est, quod Saluator noster in medio positus est, inter utrumque uidelicet Testamentum; Synagoga precedit, Ecclesia sequitur. Ipse uero in medio stat, et uterque populus una et consona uoce eum laudat et benedicit  ,  qui est benedictus in secula seculorum. Amen.



CAPUT IX. IN CeNA DOMINI.

Prima die azymorum, quando necesse erat comedere Pascha, Dominus et Saluator noster Petrum et Ioannem ante se ad ciuitatem misit, qui ei hospitium et cenam prepararent. Hec autem cena finis est ueteris et initium Noui Testamenti. Unde et Saluatori nostro unam cenam in duas cenas diuidere placuit, ut per primam uetus, et per secundam Nouum Testamentum intelligamus. De hac autem cena locutus est Dominus ad Moysen et Aaron in Aegypto, dicens: »Mensis iste uobis principium mensium, primus erit in mensibus anni. Loquimini  ad uniuersum cetum filiorum Isrel, et dicite eis: Decima die mensis huius tollat unusquisque agnum per familias et domos suas .«  Mensis, inquit, iste aliorum mensium principium est, qui apud nos Martius uocatur. Hic autem sit nobis primus, id est maximus et principalis anni, quia maiora in hoc mense quam in ceteris fiunt sacramenta. »Loquimini ad cetum filiorum Isrel, et dicite eis: Decima die mensis huius tollat unusquisque agnum per familias et domos suas; sin autem minor est numerus, quam ut sufficere possunt ad uescendum agnum, assumet uicinum suum, qui coniunctus est domui eius, iuxta numerum animarum que sufficere possunt ad esum agni. Erit autem  agnus absque macula, masculus anniculus. Iuxta quem ritum tolletis et hedum, et seruabitis eum usque ad decimum quartum diem mensis huius. Immolabitque eum uniuersa multitudo filiorum Isrel ad uesperam .« Decima namque die tolluntur agnus et hedus, et seruantur usque ad quartum decimum diem eiusdem mensis, et tunc 543 immolantur. Nam quia tabule testamenti decem uerba, id est decem precepta principalia scripta habuerunt, in quibus tota lex quodammodo continebatur, ideo frequenter per decem totum uetus Testamentum intelligitur. Quia uero quatuor sunt Euangelia, in quibus Nouum Testamentum clauditur, ideo per quatuor Nouum Testamentum designatur. Decima igitur dies uetus Testamentum, quarta uero  post decimam Nouum designat. Decima autem tollitur agnus, sed usque ad quartam decimam immolandus seruatur, quia Christi passio in ueteri Testamento  prefigurata et in enigmate significata, tandem in Nouo ueraciter est adimpleta. Ibi Christus monstratur, hic immolatur. Ibi significatur, hic sacrificatur. Ibi denique agni immolatio narratur, hic uero Christi passio predicatur. uetus namque Testamentum eo tempore finem fecit, quo Christus Dominus  noster discipulis suis ait: »Amen dico uobis, non bibam de hoc genimine uitis usque in diem illum, cum illud bibam uobiscum nouum in regno Dei .« uetus igitur uinum spernitur, nouum  promittitur. Non quod uetus lex omnino destruatur, sed quod nouo et spirituali sensu intelligatur; hoc autem in regno Dei, quod est Ecclesia. Christus autem et agnus est propter innocentiam, et hedus dicitur propter similitudinem carnis peccati. De hoc enim dicitur: »Ecce agnus Dei, ecce qui tollit peccata mundi .« De hoc similiter dicitur: »Non coques hedum in lacte matris sue .« Ad hunc ergo uescendum, uicinos et proximos inuitare debemus, ut qua caritate omnium salutem desideramus, innotescat.  uicinus enim noster omnis Christianus est, et quicunque ab Ecclesia longe non est. Est autem agnus iste absque macula, quia sicut scriptum est: »Peccatum non fecit, nec dolus inuentus est in ore eius .« Est autem masculus, anniculus, quia nichil habet molle, nichil  est femineum, nichil corruptioni obnoxium, nichil carnalis sentiens titillationis. Et agnus quidem per domos comeditur; hedus uero ab omni multitudine immolatur, per quod apertissime designatur et hoc sacrificium, quod modo in Ecclesia assidue sumitur, et illud quod a Iudeis insanientibus in ara crucis est immolatum. Quamuis enim et hoc, et illud unum sit, tamen aliter, et aliter  est. Unde et illi hedum occidunt inter iniquos et peccatores mundi Saluatorem  deputantes, sicut scriptum est: »Et inter iniquos deputatus est .« Itemque: »Nisi hic esset malefactor, non tibi tradidissemus eum .« Nos autem quia innocentem, sanctum, et iustum, et sine omni contagione peccati Dei Filium esse credimus, agnum absque macula et immolamus et sumimus. Ideoque quamuis agnus, et hedus immolatur, solus tamen agnus a populo manducatur. Illud enim sacrificium in isto sumitur, quia hoc in illud conuertitur  . »Hec est enim mutatio dextere Excelsi .« Omnis autem multitudo filiorum Isrel hedum immolauit. Sed quando? Ad uesperum: quia proditor Iudas circa hanc horam cum Iudeis locutus, Christum  uendidit, nummos accepit, atque altera die circa horam uespertinam, id est post nonam Saluator noster spiritum emisit. Unde Psalmista ait: »Eleuatio manuum mearum sacrificium uespertinum .«  Et sument de sanguine agni, et ponent super utrumque postem, et in superliminaribus domorum, in quibus comedent illum. Super utrumque etenim postem agni sanguinem ponunt, qui et ore et corde illum suscipiunt. Qui uero uel indigne suscipiunt,  uel etiam suscipientes Christi sanguinem esse non credunt, isti super unum tantummodo postem sanguinem Christi ponunt. De quibus Apostolus dicit: »Qui enim manducat et bibit indigne, iudicium sibi manducat, et bibit .« Nos igitur et ore sumentes, et corde sanguinem Christi esse credentes super utrumque postem eum ponamus; et corpore, et mente suscipiamus. Cum autem crucis signum, que Christi sanguine cruentata est, in nostris frontibus facimus, tunc quidem in superliminaribus domorum Christi sanguinem ponimus. Sequitur: »Et edent carnes illa nocte assas igni, et azymos panes cum lactucis agrestibus .« Idem enim hoc loco et per carnes, et per azymos panes intelligimus, et bene utrumque posuit, quia  de panibus he carnes fiunt. Has autem cum lactucis agrestibus comedunt, qui corde compuncto et humiliato eas suscipiunt, et crucis amaritudinem Christo compatientes in cordis palato quodammodo sentiunt. »Non comedetis ex eo crudum quid, nec coctum aqua, sed assum tantum igni .« Agni enim carnes, uel si crude, uel aqua cocte edantur, facile stomachum peruertere solent. Si uero asse fuerint et confortant, et auidius  eduntur. Qui igitur eas a ceteris carnibus non discernit, et omni cibo suauiores et salubriores esse non intelligit, et quasi fastidiens, digne eas sumentibus salutem et uitam eas prestare non credit, is uel crudas, uel aqua coctas has carnes comedit. Ille uero assas igni eas  inanducat, qui uitam 544 in eis esse credens auidissime suscipit, et suscipiendo Christi passioni communicat. Ipse enim Dominus dicit: »Qui manducat meam carnem, et bibit meum sanguinem, habet uitam eternam .« Non sunt preterea he carnes crude edende, quia passus est Christus, neque in aqua cocte, quia non occulte, sed palam, et omnibus uidentibus est crucifixus. Redolet caro, cum assatur, redolet et passio Christi. Caput cum pedibus eius, et intestinis uorabitis, nec remanebit ex ea quidquam usque mane. »Caput enim Christi, sicut Apostolus ait, Deus est .« Pedes uero, qui terram tangunt, eius carnem significant, que de terra assumpta est. Quid uero eius intestina omnino occulta? Omnia profunda mysteria.  Caput igitur illius cum pedibus et intestinis uorant, qui et Deum, et hominem esse credunt, et quecunque de eo scripta sunt, digne fideliterque suscipiunt. Non enim sufficit, si et Deum et hominem eum esse credamus, nisi intestina eius quoque suscipientes, et de uirgine natum, et circumcisum, et ueraciter passum, et die tertia surrexisse, et cetera, que de eo scripta sunt, indubitanter crediderimus. Unde subditur: »Nec remanebit ex eo quidquam usque mane .« Omnia sumantur, omnia credantur; nichil de hoc agno remancat quod  in fidei pectore non claudatur. Mane autem uite huius finis intelligitur, quando Christus sol iustitie apparebit, et fugatis tenebris nox ulterius non erit. Tunc autem non erit tempus conuertendi, uel agni carnes comedendi, quia qui tunc credere incipient, cum fatuis uirginibus audient: »Amen dice uobis, nescio uos .«---»Si quid residuum fuerit, igne comburetis .« Residua enim sunt, que comedi nequeunt, ut est pellis et ossa. Pellis etenim agni caro Christi est, que quidem qualiter Deo unita, id est qualiter uerbum caro factum est, neque dici, neque intelligi potest. Sed quis illa ossa comedere, uel  corrodere ualeat, ut qualiter ante omnia tempora sit a Patre genitus diutissime si licuerit, semperque inuestigando  intelligat. Sunt autem alia multa, que quoniam comedi et intelligi non possunt, caritatis igne, fideique ardore comburantur. Sufficit enim credere, si non datur intelligere. Plures enim credendo magis quam intelligendo has carnes comedunt. Comedant ergo qui possunt, qui uero non possunt, credant, et caritatis igne comburant. Sequitur: »Sic autem comedetis illum. Renes uestros accingetis, et calceamenta habebitis in pedibus, tenentes baculos in manibus, et comedetis festinanter. Est enim phase, id est transitus Domini .« Renes quidem accingere est castitatis et continentie cingulo luxuriam refrenare. Unde ipse Dominus ait: »Sint lumbi uestri precincti .«  Calceamenta uero in pedibus habent, qui quasi  alio pergere parati, peregrinos se in hoc mundo esse cognoscunt. Et isti quidem uiam mandatorum  currentes, secure, et sine timore, utpote bene calceati super serpentes calcant et scorpiones. Baculos autem in manibus teneant, ut se ab incurrentibus aduersariis defendere ualeant. Habes humilitatem, baculus est tibi? Hoc enim superbiam uincis. Habes castitatem, et hec baculus est, quo luxuria superatur? sed quid multa? Quot uirtutes, tot baculos habes. Sic igitur preparetur, sic muniatur, sic cremetur, qui has carnes comedere uenit. Cito autem, et festinanter comedetis eas, ut cum Dominus ueniet, iam pleni et saturi sitis, nec tunc credere incipiatis, quando liberari per fidem debetis.  In fide autem suscipienda, nulla mora debet esse. »uigilate itaque, quia nescitis diem, neque horam .« Postquam autem  illam cenam, et agnum illum significatiuum Saluator noster cum apostolis comedit, ad uerum Pasche transit sacramentum, ut quod prius fecerat in figura, iterum faceret in ueritate; et prius quidem fecit secundum ordinem  Melchisedech, ut se utriusque testamenti auctorem esse ostenderet. Alterum igitur sacerdotium complendo finiuit, alterum autem in eternum fieri et manere constituit. De quo scriptum  est: »Iurauit Dominus, et non penitebit eum, tu es sacerdos in eternum secundum ordinem Melchisedech .« Surgens igitur a cena, et accipiens linteum precinxit se: deinde misit aquam in peluim, cepit lauare pedes discipulorum. Pedes quidem, quoniam qui lotus est, non indiget, nisi ut pedes lauet, sed est mundus totus. Hoc autem faciebat, ut puri et mundi essent ad tantum accedere sacramentum; nobis quoque exemplum tribuens, ut prius nos abluamus, ad eius carnem et sanguinem accessuri. Qui enim, ut Apostolus ait: »Manducat et bibit indigne, iudicium sibi manducat et bibit .« Probet igitur se prius homo, lauet pedes et conscientiam, et sic accedat. Postquam autem pedes eorum lauit; cum  iterum recubuisset, antequam secundam cenam agere cepisset, ait: »Scitis quid fecerim uobis? uos uocatis me magister, et dominus, et bene dicitis; sum etenim. Si ergo ego dominus, et magister laui uobis pedes, et uos debetis alter alterius lauare pedes .«  Et paucis uerbis interiectis, accipiens calicem bibit, et ait: 545 »Non bibam amodo de hoc genimine uitis, donec bibam illud uobiscum nouum in regno Dei .«  Quod tale fuerit: uetera transierunt; ecce noua facio omnia. Hinc est enim quod Lucas euangelista duos calices ponit, dicens: »Accipite, et diuidite inter uos. Hic est enim calix sanguinis mei; noui testamenti, qui pro uobis et pro multis effundetur in remissionem peccatorum  .« Ac si diceret: Dixi uobis aliquando: »Nisi manducaueritis carnem Filii hominis, et biberitis eius sanguinem, non habebitis uitam in uobis ;« sed non intellexistis: modo quod dixi, expono; et quod nunc me facere uidetis, illorum uerborum expositio est. Quidam ex discipulis hec uerba tunc audientes, et non intelligentes scandalizati sunt, et conuersi abierunt retrorsum, et amplius eum non sunt secuti; putabant enim, quod eius carnes membratim concisas, uel crudas, uel coctas comedere debuissent. Nimis adhuc carnales erant isti, nimisque carnaliter intelligebant. Ecce modo cum discipulis sedet iehsu: manducat et bibit cum illis, et cum nichil patiatur in membris  suis, eius tamen caro comeditur, et eius sanguis bibitur a discipulis suis. Hoc facit potentia diuinitatis; illa uidelicet, de qua scriptum est: »Omnia quecunque uoluit, Dominus fecit in celo, et in terra, in mari, et in omnibus abyssis .«--- »Ipse enim dixit, et facta sunt, ipse mandauit, et creata sunt .« Sic igitur, et modo cum dixisset: »Hoc est corpus meum; et hic est sanguis meus ;« tanta fuit potentia in uerbo eius, ut illico et panis mutaretur in carnem, et uinum mutaretur in sanguinem. Miraris hoc? Hoc scio, quod miraris  . Mirabile enim est; nichil enim fecit Deus, quod mirabile non sit. Similiter autem,  et ego miror de te, quomodo cibus tuus, et potus tuus mutatur in carnem et sanguinem tuum. Non facit cibus tuus carnem tuam, que iam facta est, sed nutrit, et mutatur in eam; uidelicet carnem tuam, quam habes, et quam suscepisti de matre tua. Sic igitur et panis iste, et uinum, quod super altare consecratur, ad imperium et potestatem celestis benedictionis in Christi sanguinem commutatur, non in aliam carnem Christi, quia aliam non habet, nisi illam que nata est de matre Christi. Ergone potuit digestio tua mutare cibum tuum in carnem tuam, et celestis benedictio non potest panem et uinum mutare in carnem et sanguinem Christi? Quomodo ergo uerum est: »Ipse dixit, et facta sunt; ipse mandauit, et creata sunt?« Concedas  igitur necesse est, quod sicut digestione mutatur cibus in carnem tuam, quam tu suscepisti ex matre tua; ita et panis iste celestis benedictione mutatur in carnem Christi, non in aliam quidem, quia non habet aliam, nisi illam, quam de uirgine matre suscepit. Audi adhuc quod mirabilius est, cum tantus panis, qui per totum mundum quotidie sacrificatur celesti benedictione mutetur in carnem Christi, et comedatur a fidelibus Christi, ipsum tamen corpus Christi neque augetur, quando panis in illum mutatur, neque minuitur, quando manducatur. Illi quinque panes sint nobis in exemplum, ex quibus Saluator noster quinque millia hominum satiauit, exceptis paruulis et mulieribus, qui in hoc numero non computantur . Si unusquisque  ex illis panibus solummodo in mille particulas diuisus fuisset, ego non puto unam particulam os unius hominis implere potuisse. Illud tamen tantillum, quod singuli susceperunt, tantum in ore uniuscuiusque multiplicatum est, ut neque dentibus ad molendum, neque uenter ad implendum minus esset usque ad perfectam satietatem. Ille quoque paruissime mice, que de panibus, cum frangerentur, ceciderunt, et his, qui comederant necessarie non fuerunt, sic multiplicate sunt, ut duodecim ex eis cophinis impleri potuissent. Et certe poterat Dominus, si ipsi placuisset, ex solis istis reliquiis pascere omnes homines huius mundi, quanto tempore fuerit iste mundus; tanta est potentia Domini, et tantum  ualet benedictio Christi. Ecce inuenimus aliquid ad exemplum ualde conueniens, quod a multis comedatur, et non minuatur. Sic igitur corpus Christi cum quotidie comedatur ab omnibus, nullam tamen patitur diminutionem; quia sicut Apostolus ait: »Christus resurgens a mortuis, iam non moritur; mors illi ultra non dominabitur .« uidi ego aliquos, et quales multos inuenire non est difficile, qui nulla ciborum abundantia maiores et crassiores fiebant, quamuis non multi cibi in eorum carnes conuertebantur. Hoc autem dixi, quamuis fortasse non uideatur competens exemplum, ut tu intelligas aliquid esse, quod non augeatur, quamuis  ei quotidie aliquid addatur. Si igitur hoc in carne mortali fieri potest, quanto magis in carne Saluatoris, et ipsa iam per resurrectionem clarificata? Nondum enim consummatum et perfectum est quod in aliquo augeri, uel minui potest. Sed quare nos in istis laboramus? Ipsius uerba nobis sufficiant. Ipse enim dixit. »Hoc est corpus meum;« postea dicit: »Hic est sanguis meus.« Ipse dicit: »Caro mea uere est cibus, et sanguis meus uere est potus .« Ipse dicit: »Qui manducat meam carnem 546 et bibit meum sanguinem habet uitam eternam .« Si Christo non credimus, cui credemus? Ubi tanta auctoritas est, ibi argumenta necessaria non sunt.



CAPUT X.



SERMO I IN PARASCEuE.

De imitando Christo in paupertate, misericordia, caritate, et ceteris uirtutibus, hac die, aut qualibet alia habendus ad fratres.

»Estote imitatores Dei sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suauitatis .« In omnibus, que Dominus noster iehsu Christus gessit, fratres karissimi, et dixit, nobis formam humilitatis, et doctrinam bone conuersationis reliquit, sicut enim uerbis nos uoluit docere, ita et exemplis. Unde scriptum est: »Cepit iehsu facere, et docere .« Et quantum ad humilitatem ait ipse Dominus: »Discite a me, quia mitis sum et humilis  corde .« Quia etiam cum ipse sit omnipotens, atque Dominus, pro nobis pauper esse uoluit, honores respuit, passiones sponte subiit, et etiam pro persecutoribus exorauit. Et hoc totum fecit, ut in omnibus eum, pro capacitate nostre infirmitatis, sequi non negligamus; alioquin ueri Christiani non simus. Nam qui dicit se Christum diligere, debet sicut ille ambulauit et ipse ambulare. In hoc ergo, quod ipse pauper esse uoluit, nec nos diuitias pro magno habeamus, neque eas immoderatius appetamus, satis aperte docuit. Nam homines huiusmodi comprobantur esse auari, de quibus dicit Apostolus: »Auari, fornicatores et immundi regnum Dei non possidebunt .« Idemque alibi: »Qui uolunt in hoc mundo diuites fieri,  incidunt in tentationes et in laqueos diaboli .« Ecce qui uolunt diuites fieri, dixit, non qui sunt. Cupiditatem damnabilem ostendit, non diuitias. Possunt diuites esse, et boni; sed illi, de quibus dicitur: »Diuitie si affluant, nolite cor apponere .« Quales legimus fuisse Abraham, et Iacob, et Dauid, quos et diuitias cognoscimus habuisse, et eas cum non habentibus communicasse. Et in Apostolo scriptum habemus: »Precipe diuitibus huius seculi, non sublime sapere, neque sapere in incerto diuitiarum, sed in Deo uiuo. Diuites sint in operibus bonis, facile tribuant .« Ecce isti sunt boni diuites, qui non superbe sapiunt, neque sperant in incerto diuitiarum, id est fiduciam suam non ponunt in diuitiis, que sunt in incerto,  que hodie habentur, et eras facile amitti possunt. »Facile tribuant,« ut de his, quibus abundant, inopiam fratris subleuare studeant, ut de eorum unoquoque dicatur: »Hilarem datorem diligit Deus .« Et hoc est, quare cum Dominus diues esset in celis, pauper uoluit esse in terris. Quoniam uero etiam passionem et crucem sponte subiit, per ipsam mortem suam de potestate diaboli nos eripuit, atque in cruce pendens pro peccatoribus orauit, ubi nobis exemplum dedit, ualde equanimiter mala a proximis illata, homines ab hominibus perpeti, cum ipse omnium Dominus a seruis, iustus a peccatoribus tanta tam benigne pertuleri. Et nos. fratres, in tribulationibus positi, orationibus maxime insistere debemus, que tribulationes  gemine sunt. Est enim tribulatio, cum patimur damna temporalium, et est tribulatio, que longe maior est, quando ad quecunque crimina inclinamur. uerumtamen sic orandum est, ut oratio nostra non uertatur in peccatum. Eleemosynas pariter largiri debemus, easque perfecte facere. Perfecte autem eleemosyne sunt in duobus; dando scilicet et dimittendo; unde Dominus dicit in Euangelio: »Date, et dabitur uobis, dimittite, et dimittetur uobis .« Item: »Beati misericordes, quoniam ipsi misericordiam consequentur .« Alioquin, Scriptura testante, frustra a peccatis liberari rogans, manus ad Dominum expandit, qui eas ad pauperes, pro posse non extendit. Et si quis uos offendit, dimittite ex corde, ut Deus remittat  uobis uestras offensas; quia »nisi dimiseritis, nec Pater de celis dimittet uobis : quoniam qui odit fratrem suum, homicida est; et scimus quod omnis homicida non habet uitam eternam, neque partem in regno Christi et Dei .« Hec sunt, quibus perueniendum est ad regnum celorum. Ad quod perducat nos Christus Dominus noster, qui uiuit et regnat in secula seculorum.



SERMO II IN PARASCEuE, SIuE IN RESURRECTIONE DOMINI.

»Fidelis sermo, et omni acceptione dignus, quia Dominus noster iehsu Christus uenit in hunc mundum peccatores saluos facere .« Beatus apostolus Paulus, Doctor et magister gentium,  uerba sua uera et fidelia esse dicit, omnique acceptione digna, et quibus nemo unquam contradicere debet, quod Dominus noster iehsu Christus ideo in hunc mundum uenit, ut peccatores saluos faceret. 547 Non enim uenit uocare iustos, sed peccatores, quia non indigent, qui sani sunt medico, sed male habentes. Tota enim intentio Saluatoris nostri, quod uerbum caro factum est, quod de uirgine natus est, quod inter homines conuersatus est, quod passus est, et resurrexit; tota, inquam, illius intentio fuit, ut peccatores redimeret, atque saluaret. Hodie igitur completa est hec intentio tam pia, hec uoluntas tam sancta, hec misericordia tam immensa. Hoc et ipse ostendit illis uerbis, quibus ait: »Ecce ascendimus Hierosolymam, et consummabuntur omnia,  que scripta sunt per prophetas de Filio hominis. Tradetur enim gentibus, et illudetur, et flagellabitur, et crucifigetur, et tertia die resurget .« Nonne audis quod in resurrectione consummantur, que lex et prophete de eo predixerunt? Non erat alia uia, qua homo in patriam reuerteretur, non erat alia medicina, qua sanaretur. O clementissimum medicum, qui de proprio sanguine fecit medicinam, ne infirmi perirent, quos sanare uenerat! Ipse est enim de quo scriptum est: »Qui dilexit nos, et lauit nos a peccatis nostris in sanguine suo .« Sanguis igitur Christi pretium est, quo redempti sumus, et lauacrum, quo lauati sumus, et antidotum, quo sanati sumus. »Si enim data esset lex, que posset uiuificare, uere ex lege  esset iustitia; sed nichil ad perfectum adduxit lex .« Manifestum est enim, quia »ex operibus legis non iustificatur omnis caro coram Deo :« Apostoli uerba sunt: »Hic est« igitur, dicit beatus Ioannes, »qui uenit per aquam, et sanguinem redimere, lauare, et saluare .« Non in aqua solum, quia non solo baptismate hec tanta salus, tanta redemptio, tanta liberatio fieri poterat; sed in aqua et sanguine, ut sanguis ad pretium, et ad lauacrum aqua proficeret. Unde et de latere eius simul cum sanguine aqua profluxit. Iam Saluator noster obierat, et adhuc in ipsa sui sanguinis effusione nos docebat, et predicabat, ubi nostre redemptionis auxilium querere, et credere debeamus; cum sue passionis mysterium aliquando  discipulis reuelasset, et beatus Petrus intellexisset, ipsique displicuisset, atque dixisset: »Absit hoc a te, Domine, non fiat istud; respondit ei iehsu: uade post me, Satana, quia non sapis ea que Dei sunt, sed que hominis .« Non  enim beatus Petrus cognouerat illud magnum et ineffabile sacramentum diuini consilii; non intellexerat, quod peccatum originale nisi Christi sanguine solui non poterat. Nondum sciebat, quod »oportebat Christum pati, et resurgere a mortuis, et ita intrare in gloriam suam .« Si enim hoc intellexisset, nunquam eius uoluntati Satanas, id est contrarius, exstitisset. Iuit tamen ipse post Christum, quia non solum in morte, uerum etiam  eum secutus est simili morte. Illis diebus, quibus Ioannes Baptista decollatus est, uenerunt quidam ad Iesum dicentes: »Exi, et uade hinc, quia Herodes querit te interficere .« Et isti quidem ut homines loquebantur, et humanum consilium dabant. Quibus Dominus respondens ait: »Ite, dicite uulpi illi: Ecce eiicio demonia, et sanitates perficio hodie, et cras, et tertia die consummor. uerumtamen oportet me et hodie, et cras, et sequenti die ambulare .« Quid quod  Herodes querit me interficere? Ite, et dicite uulpi illi; dicite illi callido insidiatori: Ecce eiicio demonia, que illo fortiora et potentiora sunt, et ipsum si uolo eiicio, et de regno et de corporis tabernaculo eiicere possum.  Hoc autem facio hodie, et cras, et quanto tempore mihi placuerit. Cras enim frequenter in diuina pagina pro futuro tempore ponitur. Secundum quam significationem Iacob ad Laban loquitur, dicens: »Respondebit mihi cras iustitia mea .« Sed quid prodest Herodi, si me interficeret; cum ego statim tertia die consummer, id est a mortuis resurgam. Tantum enim, et non amplius temporis erit, quicunque me interfecerit, inter passionem et resurrectionem meam. uerumtamen quamuis Herodes hoc facere  querat, quamuis hanc uoluntatem stultam et impiam habeat; oportet me tamen hodie, et cras, et sequenti tempore post cras, quantum mihi placuerit, ambulare, et predicare, ac Patris facere uoluntatem. Quare hoc? quia »non capit perire prophetam extra Ierusalem .« Non capit, inquit, non recipit, non patitur sermo propheticus, et diuina dispositio perire prophetam extra Ierusalem  . Ibi, et non alibi passurus sum, quia et locus, et tempus, et dies, ubi, et quando, et a quibus hoc fieri debeat statutum et dispositum est, et aliter fieri non potest. Stultus igitur est Herodes, qui alterius officium, et peccatum sibi uindicat, et locum, et tempus, et cetera immutabilia mutare contendit. Multoties Iudei uoluerunt tenere et occidere Iesum,  et non potuerunt. Unde etiam eisdem ipsis signa querentibus, et cum superbia loquentibus, ait: »Generatio praua et peruersa signum querit, et signum non dabitur ei, nisi signum Ione prophete. Sicut enim fuit Ionas in uentre ceti tribus diebus et tribus noctibus; ita erit et Filius hominis in corde terre, 548 tribus diebus et tribus noctibus .« Ecce audistis, quid amplius queritis? Tribus enim diebus, et tribus noctibus, et non amplius erit Filius hominis in corde terre.  Quid est in corde terre? in affectu et desiderio peccatorum. Tribus enim diebus, et tribus noctibus desuper Iudeis data est potestas, ut facerent in eum quod facere cupiebant. Sicut enim celi uocantur iusti; ita et terra uocantur peccatores. Unde primo  homini dictum est: »Terra es, et in terram ibis .« Fuit igitur Filius hominis in corde terre tribus diebus, et tribus noctibus, quamuis non integris tribus diebus, et tribus noctibus. Nocte enim illa, qua a Iudeis insanientibus, et super eum irruentibus captus est, ex quo ipse ait: »Si me queritis, sinite hos abire ;« in potestate illorum fuit Saluator noster. Similiter autem, et illis duabus aliis noctibus, que post illam sequuntur  usque in diem Dominicam, ne resurgeret, custoditur eius corpus, quod duntaxat in eorum potestate fuit. Tres quoque dies ita computantur, et sexta feria, et Sabbatum, et tertii diei initium, in quo mundi Creator et Dominus ualde mane a mortuis resurrexit. Usitatissimum omnium Scripturarum est, totum pro parte, et partem pro toto aliquando ponere. Unde et Propheta muscam et ranam singulariter posuit; cum muscas et ranas pluraliter dicere debuisset. »Immisit, inquit, in eos muscam caninam, et comedit eos, et ranam, et disperdidit eos .« Sufficiat uobis hoc signum, o Iudei: neque ulterius queratis aliud signum. Magnum enim, et admirabile signum est, quod malo uestro, et bono nostro ad perniciem uestram, et ad  salutem omnium gentium illum tenere, et ligare, et occidere potuistis, qui simul ex nichilo cuncta creauit. De quo scriptum est: »Qui manet in eternum creauit omnia simul ;« in cuius potestate, et uoluntate uniuersa sunt posita, et non est, qui eius possit resistere uoluntati, quia Dominus et Creator uniuersorum ipse est. Sic igitur quanto tempore uoluit, fuit iehsu in corde terre. Nec antea, nec postea se alicuius tradidit potestati, qui die tertia »a mortuis resurgens iam non moritur, et mors illi ultra non dominabitur :« qui cum Patre, et Spiritu sancto uiuit et regnat in secula seculorum. Amen.



CAPUT XI. DE DIE SANCTO PASCHAE.

 »Hec dies, quam fecit Dominus; exsultemus, et letemur in ea .« Inter cunctas solemnitates, karissimi, quas ad honorem Redemptoris nostri S. Ecclesia colit et ueneratur, ut precipuam et egregiam, et omnibus aliis excellentiorem presentis diei solemnitatem celebrat et contemplatur: sicut etiam Sancta sanctorum per excellentiam olim dicebantur, que summus pontifex non nisi semel intrare quotannis audebat; sic et festiuitas ista per excellentiam potest dici festiuitas festiuitatum: quia per hanc exspoliatus est infernus iustis, qui ibi detinebantur, et reserata fuit ianua paradisi, que per cherubim gladio igneo contra totum genus humanum custodiebatur. Quid enim homini prodes set uerbum natum, nisi per mortem infernum triumphasset,  et per resurrectionem suam spem nobis resurgendi dedisset? Due quippe uite erant, quarum unam multis miseriis subiacentem, omnes experimento cognoscebamus. Alteram uero, que incognoscibilis et immortalis, ignorabamus. Suscepit igitur Christus hanc mortalem uitam nascendo; recepit alteram uitam immortalem resurgendo. Unde Paulus ait: »Christus resurgens a mortuis iam non moritur, mors illi ultra non dominabitur .« Sic, et duplex mors est: una corporis, per quam ab anima separatur, que est communis omnibus hominibus, et iustis, et iniustis. De qua Dauid ait: »Quis est homo, qui uiuet, et non uidebit mortem?«  Hec autem mors pena  peccati est, illata scilicet toti humano generi pro peccato primi hominis; cui a Deo dictum est: »Ex omni ligno paradisi comede; de ligno autem scientie boni et mali ne comedas. In quacunque enim die comederis ex eo, morte morieris ,« id est mortalis corporis efficieris. Homo enim illo die, quo Adam hoc comedit, non mortuus est corpore, sed mortale corpus cepit habere; qui si non peccasset, immortale corpus habuisset. Altera uero mors est anime, scilicet per quam anima peccando a Deo separatur. Unde et Ezechiel propheta ait: »Anima que peccauerit, ipsa morietur .« Sicut enim corpus ex anima uiuit; sic anima ex Deo uiuit: et sicut recedente anima corpus moritur; sic recedente Deo propter peccatum,  anima moritur. Nos igitur, qui duplici morte, scilicet corporis et anime, tenebamur, Christus non utramque suscepit; quia sic neutra nos liberasset, sed tamen unam mortem, uidelicet carnis, suscepit, et per ipsam nos ab utraque morte liberauit. Propterea enim in monumento nonnisi uno die et duabus noctibus iacuit, ut per diem unum significaretur duplex mors nostra ex peccato illo illata. Per unicam ergo mortem Christi nos a duplici nostra liberati sumus, eo quod per ipsum in anima et corpore resurgere possumus. Merito igitur Psalmista pro gloria resurrectionis nos admonet, dicens: »Hec 549 dies, quam fecit Dominus, exsultemus, et letemur in ea.« Licet enim omnes dies fecerit creando Deus; hanc tamen diem precipue dicitur  fecisse, dum in ea hominem in melius per sanguinem suum recreauit, et eum ad immortalem tam corporis, quam anime per utriusque resurrectionem reuocauit. Unde in ea exsultare debemus, quia absorpta est mors corporis in uictoria per resurrectionem Christi: et letari debemus, quia a morte anime per triumphum resurrectionis Christi liberati sumus; cui Domino, et Deo resurgenti, et spem nobis resurgendi donanti sit laus, et gloria in seculorum secula. Amen.



CAPUT XII.



SERMO I IN ASCENSIONE DOMINICA

»Dominus iehsu postquam locutus est discipulis, assumptus est in celum, et sedet a dextris Dei .« Redemptore nostro, karissimi, hodie in  celum secundum formam corporis ascendente, gaudere nobis conuenit, et exsultare, quia nos, qui per peccatum primi hominis a celi gloria deiecti eramus, iam cum capite nostro ad celi palatium, ad angelorum consortium, ad ineffabilem uisionem Dei reducimur et portamur. Hodie siquidem impleta est illa prophetia Dauid dicentis: »Ascendens in altum captiuam duxit captiuitatem, dedit dona hominibus .« Nos quippe, fratres, fuimus ista captiuitas, quia per peccatum fueramus a diabolo captiuati; sed hanc captiuitatem, scilicet nos, Christus cum ascendit in celum captiuam duxit, id est in sua potestate secum recepit, ad similitudinem alicuius principis triumphantis, et suos  liberantis, ut fecit Abraham. Bona quidem est, fratres, ista captiuitas Christi, qua nos captiuamur, et in celum reportamur; sed mala captiuitas diaboli, per quam irremediabiliter suffocamur. uitemus ergo, karissimi, hanc captiuitatem diaboli, scilicet peccata, et amemus captiuitatem Christi, que nos de terris ad celum eleuat, de tenebris ad inaccessibilem Dei lucem portat. Sed ad hanc lucem nullus nostrum potest ascendere, nisi imaginem ipsius Redemptoris nostri in nobis sumamus, ut scilicet sicut ille ambulauit, et nos ambulemus. Unde et Ezechiel propheta cum esset in captiuitate Babylonis positus, uidit uisionem Dei, in qua inter cetera uidit speciem electri, et in ea similitudinem quatuor animalium, quorum unum habebat similitudinem hominis, secundum  similitudinem uituli, tertium leonis, quartum uero gestabat similitudinem aquile. Quid enim, fratres, per speciem electri, nisi naturam Redemptoris nostri significat? In electro enim dum duo diuersa metalla, scilicet aurum et argentum, iunguntur, aurum a suo fulgore temperatur et imminuitur; sed argentum maiori claritate illustratur. Sic Redemptor noster electrum fuit, ex auro diuinitatis, et argento humanitatis coniunctus; scilicet ex duabus naturis, diuina et humana, in unam personam. In quo Christo aurum, id est diuinitas a suo splendore quasi imminuta est; sicut legitur in psalmo: »Minuisti eum paulo minus ab angelis .« Sed argentum, id est humana natura, in  maiorem splendorem excreuit; quia sicut ibidem legitur: »Gloria et honore coronasti eum, Domine, et constituisti eum super opera manuum tuarum. Omnia subiecisti sub pedibus eius; oues, et boues uniuersas, insuper et pecora campi; uolucres celi, et pisces maris ,« etc. Et beatus Paulus ait: »Propter quod Deus et exaltauit illum, et donauit illi nomen, quod est super omne nomen; ut in nomine Iesu omne genu flectatur, celestium, terrestrium, et infernorum .« In specie autem huius electri uidebat Ezechiel similitudinem quatuor animalium. Ista quoque quadrifaria similitudo Redemptorem nostrum significat, qui habuit similitudinem hominis, quia uerus homo, et in similitudinem hominum factus est, et habitu inuentus  ut homo. Habuit similitudinem uituli, quia erat sacerdotalis hostia, in cruce uelut uitulus hostia moriendo. Habuit similitudinem leonis, tertia die resurgendo de sepulcro, et corpus suum, ut leo catulos rugitu uiuificando. Habuit similitudinem aquile, in celos quadragesimo post resurrectionis diem ascendendo. Nos ergo, fratres, secundum Paulum dicentem: »Sicut portauimus imaginem terreni hominis, portemus imaginem celestis hominis ,« id est Christi; ut in uirtutibus, ut homines,  nascamur; in uitiis uelut uituli moriamur, et contra uitia fortiter resistentes ad meliora resurgamus, pennisque uirtutum, uelut aquile per contemplationem subleuemur; adiuuante nos ipso Christo, qui in celis et ubique regnat in secula, etc.  .



SERMO II.

Hodierna die, sicut scriptum est , Christi discipuli in montem Oliueti conuenerunt, ibique recubuerunt, et apparuit illis iehsu, et recubuit cum eis, qui postquam de eorum incredulitate eos 550 redarguit, et in uniuersum mundum ire, omnique creature Euangelium eos predicare precepit: »uidentibus illis eleuatus est, et nubes suscepit eum ab oculis eorum .« Omnia opera Saluatoris nostri plena sunt sacramentis;  quidquid agit, figura et significatio est. Non enim uacat mysterio hoc tam felix, tamque letum conuiuium; in quo Rex regum, et Dominus dominantium simul cum uniuerse terre principibus recumbere dignatus est. Nam et ipse locus, ipsiusque loci uocabulum magnum aliquid significare uidetur. uocatur enim mons Oliueti, per quem excelsa misericordie uirtus designatur; siquidem Grece eleon, Latine misericordia uocatur. Frequenter iehsu cum discipulis suis in hunc montem ascendere et manere solebat, sicut in Euangelio scriptum est, quod diebus in templo predicabat, noctibus autem manebat in monte, qui uocatur Oliueti  . Notandum, quod ait, secundum consuetudinem suam. Hanc igitur Magistri  consuetudinem ipsi quoque discipuli custodiebant, et frequenter in hunc montem olei et misericordie conueniebant: et hinc est fortasse quod ipse Dominus filius olei uocatur, dicente propheta: »uinea facta est dilecto meo in cornu filio olei .« Quid est enim filio olei, nisi pacis et misericordie filio? Considera modo, quanto misericordie oleo abundet, qui ut seruo dimitteret  , filio non pepercit? Ad montem itaque misericordiarum  Dominus nos inuitat, in montem pacis et misericordie nos ascendere iubet. Hinc est quod propheta ait: »Super montem excelsum ascende tu, qui euangelizas Sion .« Nemini prius euangelizare conceditur, quam super hunc montem excelsum ascenderit  . Nam et si mons excelsus  non est, uirtus tamen illa, que per ipsum significatur, altissima est. Merito igitur tunc apostoli in hunc montem ascenderunt, quando euangelizandi officium accepturi erant. Hodie enim dictum est eis: »Ite in uniuersum mundum, predicate euangelium omni creature .« Hoc audiant episcopi, hoc audiant quicunque officium  suscipiunt, neque prius euangelizare presumant, quam in montem pacis et misericordie ascendant. Neque quisquam sibi licitum esse presumat, quod ipsis  apostolis licitum non fuit  . »Estote ergo misericordes, sicut et Pater uester misericors est .«---»Misericordia Domini plena est terra .«---»Misericordiam et iudicium cantabo tibi, Domine .«---»Confitemini Domino quoniam bonus, quoniam in seculum misericordia eius .« Magnus est iste mons, de quo Christus ad celos ascendit, et ex quo uia in celum erigitur. In hunc igitur ascendant quicunque Christi et apostolorum conuiuiis interesse cupiunt. Si uis Christum uenire ad conuiuia, tua recumbe in monte Oliueti, recumbe in monte misericordie; ibi cum apostolis conuiuia prepara: »Frange esurienti panem tuum, et egenos uagosque induc in domum tuam .« Aderit statim iehsu, et dicet  tibi: »Quod uni ex minimis meis fecistis, mihi fecistis .« Ubicunque pax et misericordia est, ibi est et iste mons Oliueti. Sicut oleum inter alios liquores, ita et misericordia inter alias uirtutes suprema est. Unde Psalmista ait: »Suauis Dominus uniuersis, et miserationes eius super omnia opera eius .« Hinc est enim quod tot unctiones in nobis habemus. Hinc est quod tot unctiones in Ecclesie consecratione fieri uidemus. Semper igitur in hoc monte fiant conuiuia nostra, semper in oleo misericordie natent corda nostra. Sunt et alii montes ad quos ascendere, et in quibus similiter habitare debemus. De quibus Propheta ait: »Leuaui oculos meos in montes, unde ueniet auxilium mihi .« Ad quos et Iacob  patriarcha Domino immolaturus, filios inuitabat, dicens: »uenite, ascendamus in Bethel, ut immolemus Domino .« Bonus mons, in quo transfiguratus est Dominus; bonus et ille, in quo duodecim apostolos elegit, et octo beatitudines predicauit. Mali montes Gelbe  , quibus Dauid maledicens, ait: »Nec ros, nec pluuia ueniat super uos, ubi ceciderunt fortes Isrel .« Mali et illi, in quibus Loth inebriatus filias grauidas fecit. Isti montes heretici sunt, qui omnes ad se uenientes perdunt, in quibus ipsi quoque fortes uiri multoties corrumpuntur. »Corrumpunt enim bonos mores colloquia praua .«--- »Quomodo ergo dicitis anime mee: Transmigra in  montes sicut passer?«  In Domino confido, quia non ad hos, sed ad montes eternos transmigrabimus. Montes eterni prophete et apostoli sunt, super quos Ecclesia fundata est, secundum illud: »Fundamenta eius in montibus sanctis .« Tot sunt isti montes, quot sunt utriusque Testamenti uolumina. Quia in his montibus poteris reperire quecunque ad suauitatem, ad iucunditatem, ad sanitatem et ad beatitudinem pertinent. Fides quoque, spes et caritas, cetereque uirtutes montes sunt, quorum altitudinem Dominus conspicit. Ad quos qui confugerint,  securi erunt. In monte obedientie saluatus est Ne; 551 in monte fidei Abraham; in monte castitatis Ioseph; in monte mansuetudinis Moyses, et Dauid, aliique  saluati sunt. Hodie tamen specialiter in montem Oliueti, in montem pacis et misericordie ascendere debent Christiani, ut dum pauperes pro Christo suscipiunt, ipsum quoque Christum suscipere mereantur. Diximus quid mons Oliueti, et quid conuiuia, que in eo fiunt, significent. Nunc ad Euangelii uerba redeamus, et quid Dominus discipulis iusserit, audiamus. »Ite, inquit, in uniuersum mundum, predicate euangelium omni creature .« Quod alius Euangelista planius exponit dicens: »Ite, docete omnes gentes, baptizantes eos in nomine Patris, et Filii, et Spiritus sancti .« Per omnem uidelicet creaturam, omnes gentes significari uolens. Unde et Apostolus ait: »Omnis creatura ingemiscit, et parturit usque adhuc ;« quamuis non de omni creatura, sed de solo homine loqueretur. »Qui crediderit, et baptizatus fuerit, saluus erit, qui uero non crediderit, condemnabitur .« Credere autem in hoc loco, quid est, nisi fidem cum operatione custodire? Quia »fides sine operibus mortua est .«---»Et Dominus quidem iehsu postquam locutus est, assumptus est in celum, et sedet ad dexteram Dei .« Unde scriptum est: »Ascendens in altum Dominus captiuam duxit captiuitatem .« Ascendens quippe in altum Dominus, captiuitatem  nostram sua duxit captiuitate captiuam, et qui prius sub dura tenebamur captiuitate diaboli, ab eo in melius capti et liberati sumus. Considera modo cum quanta gloria, quanta letitia, quali triumpho et quali apparatu, omnis illa militia celestis exercitus creatori suo Saluatori nostro obuiam uenerit, quibus laudibus, quibus hymnis et iubilationibus, usque ad thronum glorie eum deduxerit. uideor uidere illam totam uiam, per quam Saluator noster ascendit, omnium supernorum ordinum a terris usque in celum undique stipatam militibus. uideor uidere malignos spiritus illo tam magno, tamque terribili exercitu perterritos, omnes in fugam conuersos, et se in tenebras precipitantes, totumque hunc erem, quem possidere solebant, uacuum et liberum relinquentes.  »Ascendit igitur Deus noster in iubilatione, et Dominus in uoce tube .« Qui cum Patre, et Spiritu sancto uiuit et regnat in secula seculorum. Amen.



CAPUT XIII.



SERMO I DE ADuENTU SPIRITUS SANCTI  .

Hodierna solemnitate, dilectissimi, recogitare monemur, quanta dilectione Redemptor noster erga nos teneatur, qui et primo per habitum assumpte carnis nobiscum conuersando nos ad celestia confortauit,  et postea de celo Spiritum suum mittendo, de promissione sua nos certificauit. Hodie siquidem discipulis Christi in unum orantibus, Spiritus sanctus in specie ignis aduenit, et ipsos, qui prius in passione Christi titubauerant, sic modo interius ardere fecit, et confirmauit, ut iam non solum uocem unius ancille non timerent, sed nec flagellati conspectum Iudaici concilii formidarent, nec etiam ipsius Rome mundi domine minas perhorrescerent. Propterea enim Spiritus sanctus in specie ignis aduenit, ut omnem eruginem peccatorum consumeret et purgaret, et eos contra omnem mundi principatum, fortes faciendo accenderet, et in omni eos spirituali scientia illuminaret. Sicut enim ignis triplicem naturam habet, ut scilicet consumat, calefaciat  et illuminet; sic et Spiritus sanctus, qui ignis consumens est, et consumpsit, et purgauit in apostolis omnem peccatorum uetustatem, et calefecit, et accendit eos ad tantum amorem Dei, ut flagellati gauderent, quoniam digni habiti erant pro nomine Iesu contumeliam pati. Illuminauit etiam eos ad tantam scientiam, ut omnium linguis magnalia Dei loquerentur; ut lingue gentium, que olim in fabricatione turris Babylonis fuerant confuse per superbiam, unirentur modo per humilitatem apostolorum. Ut quia totus mundus ad agnitionem unius ueri Dei rediturus erat, una lingua per ora apostolica resonaret, et laudem Christi in omnem terram diffunderet: quoniam autem Spiritus sanctus quinquagesimo die a resurrectione Christi super discipulos aduenit, figuram designat ueteris Testamenti. Legimus  enim, quod populus Hebreorum a transitu maris Rubri, usque ad diem illam, qua data est lex per Moysen in duabus tabulis lapideis, quinquaginta dies fuerunt; unde et illa dies dicitur Pentecostes, quia quinquagesima dies est a resurrectione Christi. Et hec omnia decenter conueniunt. Sicut enim transito mari Rubro populus Dei liberatus est, et hostes Aegyptii 552 submersi sunt; sic et in morte Redemptoris nostri, et resurrectione liberati sunt de inferno, et demones sua potentia demersi perierunt. Unde per Oseam prophetam Dominus dicit: »O mors, ero mors tua, et morsus tuus ero, inferne .« Mors enim Christi fuit interitus mortis, dum in electis suis eam penitus exterminauit.  Momordit infernum, dum more mordentis panem, partem reliquit, scilicet malos, et partem extraxit, scilicet bonos. Et sicut illa lex data est in monte, eum sonitu et igne quinquagesimo die, sic et nostra lex gratie, scilicet Spiritus sancti, data est in cenaculo, et in ignis specie, et repentino sonitu. Unde in Actibus apostolorum dicitur: »Factus est repente de celo sonus tanquam spiritus uehementis .« Sed illa lex in tabulis lapideis datur, designando dura corda Iudeorum; nostra uero data est in tabulis cordis, non in spiritu timoris, ut Paulus dicit , sed in spiritu adoptionis filiorum Dei, in quo clamamus Abba,  Pater. Nos ergo, fratres, si hunc Spiritum sanctum habere in nobis uolumus, in cenaculo maneamus, ut que sursum sunt queramus, non que super terram, et unus spiritus simus cum Domino, adherentes ipsi per omnia secula seculorum. Amen.



SERMO II IN PENTECOSTE  .

»Cum complerentur dies Pentecostes erant omnes discipuli pariter in eodem loco, et factus est repente de celo sonus tanquam aduenientis spiritus uehementis, et repleuit totam domum, ubi erant sedentes, et apparuerunt illis dispertite lingue tanquam ignis, seditque super singulos eorum Spiritus sanctus .« Sunt quedam apud Hebreos festiuitates, et ipse quidem maxime et principales, quales sunt omnes ille, que septenario numero  celebrantur, in quibus hodierna quoque festiuitas continetur, que septies septem completis diebus, id est septem hebdomadibus peractis, et a nobis, et ab illis colitur, et ueneratur. Prima eorum festiuitas est, que omni die septimo celebratur, de qua illis in lege precipitur, ut colant dies Sabbatorum. Secunda uero Pascha uocatur, que primo mense colitur duabus hebdomadibus adimpletis. Tertia uero Pentecostes, que septem completis hebdomadibus celebratur. Quarta autem septimo mense colitur, que dicitur festiuitas Tabernaculorum. Septimo uero anno quinta festiuitas est, qui annus totus ex integro festiuus habetur. Sexta uero festiuitas ipsa est Iubileus, que anno quinquagesimo celeberrima custoditur, septies septem annorum curriculis euolutis.  Inde autem septima, et eterna festiuitas in celis exspectatur, que in istis omnibus aliis per tot et tanta secula significatur. Constat igitur non solum apud nos, uerum etiam apud huius seculi sapientes septenarium numerum sacratissimum, et perfectissimum esse; quoniam, et omnia tempora, et omnes numeri in eo continentur. Constat enim ex pari, id est quatuor, et ex primo impari, id est tribus. Omnis autem numerus aut par est, aut impar. Omnis igitur numerus ex septenarii partibus construitur, ac per hoc omnes alii numeri in hoc numero continentur. Hinc est igitur quod Iudei septem diebus comedunt azyma: hinc est quod septem diebus celebrant festiuitates: hinc est quod manus sacerdotum, quando ordinantur, septem diebus unguntur  et consecrantur: hinc est quod pontifex tangens in sanguine digitum septies proiicit contra propitiatorium, et fores tabernaculi: hinc est quod leprosus concluditur septem diebus: hinc est quod Maria soror Moysi septem diebus mansit extra castra: hinc est quod muri Iericho septies circumdantur et corruunt: hinc est quod septies in die laudem Domino dicimus: hinc est quod non solum septies, sed usque septuagies septies nostris debitoribus dimittere iubemur: hinc est quod templum Salomonis septem annis edificatur, et in septem diebus dedicatur. Hoc septem Ecclesie, septem candelabra, septem lucerne, septem sigilla, septem  angeli tuba canentes, septem panes turbam multam in deserto reficientes, et septem gratie Spiritus sancti significare uidentur. Sunt autem et multa alia, que eamdem significationem habere possunt, que studiosus lector in diuinis uoluminibus poterit reperire. Ille igitur festiuitates per septenarium numerum disponuntur, que integram et perfectam habent celebrationem. Siquidem hic numerus tam perfectus est, ut omnes numeros, omnesque dies in se concludat. Nunc ad Pentecosten, et ad Iubileum redeamus, et quali quantaque diligentia celebrari debeant, uideamus. He due festiuitates proxime sunt, quarum altera quinquagesimo die, altera uero quinquagesimo anno celebratur. Non possumus modo de omnibus festiuitatibus dicere, quoniam unaqueque  tanta est per se, ut non communem, sed proprium uelit habere sermonem. Dictum est enim, et adhuc dicendum est, quod Deus omnipotens per septenarium numerum has omnes festiuitates ordinare uoluit, quare etiam septimum et ultimum diem festiuum et celebrem constituit. Quod enim significat 553 septimus dies, hoc significat septima hebdomada, et septimus mensis, et septimus annus. Quod igitur septima die festa celebrantur, hoc significare uidetur, quod finita hac uita, que septem diebus agitur, relinquetur, ut Apostolus ait, Sabbatismus, et requies populo Dei; ut sicut ipse requieuit die septima ab operibus suis, ita et nos tunc requiem habeamus a laboribus et fatigationibus nostris. Per septenarium numerum, in quo iste  festiuitates ordinate sunt, in quo etiam dies et numeri omnes continentur, quin aliud significari debet, nisi quod festiuitatem nostram continuam et perfectam esse oportet, ut quanto tempore in hoc mundo sumus, nunquam seruilia opera faciamus, sed in Dei laudibus et bonis operibus uacare studeamus. Male enim celebrat Sabbatum, qui uacat a bonis operibus. Aliter autem iubileus, qui annus remissionis interpretatur, celebrari non potest, nisi continuam habeat celebrationem. In hoc anno seruis redditur libertas, dominis hereditas; omnibus omnia communia fiunt quecunque in agris, in uineis, in arboribus nascuntur. Totus hic annus festiuus, iucundus et celebris est. Nulli seruile opus facere licet, ut ex ipsa sua imagine ostendat, non tantum  se ad hanc uitam, quantum ad alteram pertinere. Quamuis in hac uita temporibus apostolorum iubilei festiuitas in sancta Ecclesia continua celebraretur  , inter eos precipue, quibus est cor unum et anima una, quibus non fructus arborum, ut Iudeis, sed omnia ex integro communia sunt Christianis; quia iam libertate et hereditate donati  non seruilia, sed liberalia opera faciunt. Est autem seruile opus, non quod seruus facit, sed illud quod etiam liberos homines in diaboli seruitutem trahit. »Si non regnat peccatum in nostra mortali carne, liberi sumus, et liberalia opera facimus .« Statim autem incipiente Iubileo per totam terram sacerdotes personabant tubis, quibus totus populus ad totius anni festiuitatem se preparabat. Hoc autem et in nostro iubileo factum est, quando nostri quoque sacerdotes, sancti uidelicet apostoli tubis primitus sonare, et gentes ad fidem et ad baptismum uocare ceperunt. Sicut scriptum est. »In omnem terram exiuit sonus eorum, et in fines orbis terre uerba eorum .« Et alibi: »Canite in initio mensis tuba  , in insigni  die solemnitatis uestre, quia preceptum in Isrel est .« Sed si ad illam festiuitatem respiciamus, et ad illum iubileum mentis oculos erigamus, qui post hanc uitam, omnibus iam completis hebdomadibus, in celis futurus est, tota hec nostra festiuitas umbra quedam et imago esse uidebitur. »Mittet Filius hominis angelos suos cum tuba et uoce magna, et congregabunt electos eius a quatuor uentis, a summis celorum usque ad terminos eorum .« et isti quidem erunt, quia eternum illum iubileum annuntiabunt. »Canet enim tuba, et mortui resurgent incorrrupti .« Et tunc quidem incipiet illa festiuitas, que eterna erit, et finem nunquam habebit. De qua uidelicet festiuitate melius est silere quam pauca  dicere, quia nulla lingua sufficiens est eius gloriam predicare. Nunc autem quid ille ignis, et quid ille lingue significent uideamus, que super Christi discipulos apparuerunt; cum omnes, ut euangelista dicit, in uno essent loco congregati: »Deus autem noster ignis consumens est .« Merito itaque Spiritus sanctus in igne apparuit, ut peccata consumeret, mentis oculos illuminaret, et totum hominem in Dei amorem inflammaret. Hic est ille baptismus, quem Ioannes promittebat, cum diceret: »Ego uos baptizo in aqua; sed alius uenit post me, qui uos baptizabit in Spiritu sancto et igni .« In linguis quoque debuit apparere Spiritus sanctus, quia ipse est qui in apostolis loquitur  . Quis enim loquitur sine lingua? Hoc  officium non est alterius membri. Qui hac lingua loquuntur, non habent necesse cogitare quomodo aut quid loquantur. Hac igitur lingua suscepta, »loquebantur uariis linguis apostoli magnalia Dei ;« qui uiuit et regnat in secula seculorum. Amen.



SENTENTIARUM LIBER QUINTUS DE LAUDIBUS BEATISSIMAE uIRGINIS MARIAE.



554 CAPUT PRIMUM. De laude B. Marie ciuitatis Dei.


Ad laudem Matris Domini inuitat nos, dilectissimi, Spiritus sanctus per os Dauid patris ipsius uirginis, dicendo: »Gloriosa dicta sunt de te, ciuitas Dei .« Solet quippe ciuitas uocari quelibet magna hominum collectio, munita undique muro et turribus, ut illius munitionibus hostes repellant, et se per illos defendant. Non incongrue ergo uirgo Maria ciuitas Dei appellatur, quam uirginitas mentis et corporis, quasi murus ita ex omni parte uallauit, ut nullus unquam libidinis accessus adesset, et omnis inimicus a sue uirginitatis corruptione deesset. Unde et in laude ipsius Salomon applaudit, dicens: »Pulchra es et decora, filia Ierusalem, terribilis ut  castrorum acies ordinata .« uirgo quippe Maria merito filia Ierusalem uocatur, quia ipsa fuit filia uisionis pacis, id est filia et mater illius, qui fecit pacem, iis qui erant longe a Deo, id est gentilibus idololatris, et iis qui prope, scilicet Iudeis qui propinqui erant Deo per cognitionem legis. Unde in natiuitate eius ab angelis canitur: »Gloria in altissimis Deo, et in terra pax hominibus bone uoluntatis .« Hec filia Ierusalem pulchra est per internarum decorem uirtutum, et decora est per exemplum uirginitatis, quod toti exhibuit mundo. Est etiam terribilis ut castrorum acies ordinata, ad quam omni uirtute circummunitam non audet aliquis hostis accedere, ut que Spiritus sancti protegitur obumbratione. Unde et de hac  ciuitate iure gloriosa et magnalia dicuntur, non solum ab hodiernis, sed etiam ab antiquis Patribus et angelis. Nonne enim ualde gloriosum est, quod de ea ipse Dauid pater eius in hoc eodem psalmo dicit? »Homo natus est in ea, et ipse fundauit eam Altissimus .« Impossibile est enim quantum ad alios homines, ut aliquis sit fundator ciuitatis, in qua nascitur; quia antequam sit natus, non potest fundare ciuitatem. Sed Christus, qui est Altissimus, per hoc, quod Deus est, ante omnia tempora fundauit ciuitatem hanc, id est matrem creauit, et tamen ut homo in fine temporum natus est in ea, sumendo carnem ex ea. Mirabile est ergo et gloriosum in hac ciuitate, quod ille qui fundauit eam natus est in ea. Gloriosum enim fuit et admirabile,  quod in figura istius ciuitatis uirga Aaron subito floruit  in templo, et nuces amigdalinas produxit sine aliquo humore . Significabat enim, quod hec gloriosa uirga, que secundum Isaiam  fuit uirga de radice Iesse, genuit florem, id est Christum, qui est flos campi, id est mundi, et lilium conuallium, secundum Salomonem, et eum non ex estu mentis, sed ex superueniente Spiritu sancto concepit. Unde Salomon in Canticis canticorum gloriam istius uirginis decantat, dicens: »Hortus conclusus soror mea, sponsa, hortus conclusus, fons signatus: emissiones tue paradisus .« uirgo quippe Maria fuit hortus, in quo uarii flores uirtutum erant, et conclusus, quia undique uirginitate munitus. Est et fons signatus sigillo sacrosancte Trinitatis. Et emissiones, id est fructus eius  sunt paradisus, id est delicie, quibus delectatur Deus; cuius odorem longe ante odorauerat Isaac, dicens: »Ecce odor filii mei, sicut odor agri pleni, cui benedixit Dominus .« Et Isaias: »Ecce uirgo concipiet et pariet filium .« Et Ieremias: »Faciet Dominus miraculum super terram, femina circumdabit uirum ;« id est uirgo Maria portabit in utero Christum, quem totus mundus capere non potest. Et Ezechiel : uidi portam in domo Domini clausam, quam Dominus intrauit, et exiuit, et clausam reliquit quia uirgo ante et post partum  . Unde Angelus ad eam: »Aue, gratia plena, Dominus tecum: ecce concipies in utero, et paries filium; sed Spiritus sanctus superueniet in te,  et uirtus Altissimi obumbrabit tibi .« Recte ergo dictum est a Dauid: »Gloriosa dicta sunt de te, ciuitas Dei .« Et nos ergo, fratres, Matrem 555 Domini gloriosam cum patriarchis et prophetis et angelis predicemus, et laudemus, ut eam apud filium suum pro nobis orantem sentiamus, et ipsum filium ei pro nobis annuentem agnoscamus in secula seculorum. Amen.



CAPUT II. De natiuitate B. Marie uirginis.

»Liber generationis Iesu Christi filii Dauid, filii Abraham. Abraham genuit Isaac. Isaac autem genuit Iacob. Iacob autem genuit Iudam et fratres eius .« Et reliqua. Audiuimus modo in lectione  euangelica, de qua gente, de qua tribu, et de  qua stirpe beatissima uirgo Maria originem duxerit. De qua ipse Dominus et Saluator noster secundum carnem factus est. Et ualde quidem ad rem pertinuit, ut Euangeliste hanc lineam Christi generationis tam longam componerent et ordinarent, quatenus sciamus non solum ex quibus patribus natus sit, uerum etiam unde mortem, et unde uitam habeamus. Primum huius linee caput est Adam; secundum uero Christus. Hec linea incipit ab Eua, et desinit in Mariam. In principio mors, et in fine uita consistit. Mors per Euam facta est, uita per Mariam reddita est. Illa a diabolo uicta est; hec diabolum ligauit et uicit. Cum enim ab Eua usque ad ipsam Mariam linea extendatur, in ipsa tandem ille hamus ligatus et incarnatus est, per quem captus est ille Leuiathan,  serpens antiquus, qui est diabolus et Satanas, ut qui per feminam in regnum intrauit, per feminam de regno extraheretur; et qui feminam illusit, et suis sibi uinculis ligauit, ab hac una femina illuderetur et ligaretur. Hoc est enim quod Dominus ad beatum Iob loquitur, dicens: »Nunquid extrahere poteris Leuiathan hamo, et fune ligabis linguam eius? Nunquid illudes ei, quasi aui, et ligabis eum ancillis tuis? « Non tu, quasi dicat, ancillis tuis eum ligabis, quem nec ipsi uiri fortes ligare potuerunt. Ego tamen per unam ancillam meam eum ligabo, et fortitudine priuabo. Hec est illa nobilis ancilla, de qua modo loquimur, beatissima uirgo Maria, que etiam de seipsa loquitur, dicens: »Magnificat, anima mea, Dominum. Et exsultauit spiritus  meus in Deo salutari meo. Quia respexit humilitatem ancille sue. Ecce enim ex hoc beatam me dicent omnes generationes .« uide humilitatem; ancillam se uocat, que celi terreque regina a Deo constituta est. Legerat enim: »Quanto maior es, humilia te in omnibus, et coram Deo inuenies gratiam .« Sed considera potentiam, Dei, qui tantam superbiam per unius uirginis humilitatem domuit. Noluit ad eam superandam celestes fortitudines mittere, unam ex ancillis mandauit, cuius humilitate et sapientia ille ligatus est, et superatus, de cuius potentia et fortitudine ipse Dominus ad eumdem Iob loquitur dicens: »Ecce Behemoth, quem feci tecum, fenum quasi bos comedet.  Habet autem fiduciam, quod influat Iordanis in os eius. Non est potestas sub celo, que ei comparari possit. Omne sublime uidet, et ipse est rex super omnes filios superbie .« uerba consolatoria sunt, quibus Dominus beatum Iob de suis tantis afflictionibus consolatur, quibus hic hostis superbissimus et iniquissimus eum afflixit. Quedam siquidem consolatio illi est, dum audit, cum quanto hoste bellum gesserit, et Domino protegente superatus non fuerit. Ecce enim ille, qui quasi bos fenum, ita omnes populos et nationes deuorat et perdit. Hunc tamen unum hominem totis suis uiribus superare ad blasphemiam, sicut putabat, uel ad peccatum  aliud prouocare non potuit. Unde etiam scriptum est: »Quia in omnibus his non peccauit Iob labiis suis, neque stultum aliquid contra Deum locutus est .« Quod autem fenum populos significet, testatur propheta, qui ait: »uere fenum est populus .« Et quare fenum? Quia cito florem et pulchritudinem amittit, siccatur et perit. Absorbet autem Behemoth iste omnes fluuios, et non miratur, sed insuper habet fiduciam, quod influat Iordanis in os suum. Quid per fluuios intelligere debeamus, Scriptura nos docet ubi ait: »Aque multe, populi multi .« Sed non miratur Behemoth, neque pro magno hoc habet, quod alios fluuios absorbet, nisi ipse quoque Iordanis, in quo Dominus baptizatus est, et per  quem baptizatorum populus designatur, influat in os eius  . Sunt enim, sicut scriptum est, esce eius electe. Ipsos Christi discipulos cribrare non timuit, et ad proditionem Iudam concitauit . Non curat latrones et adulteros, non curat uulgus ignobile: monachos et sacerdotes persequitur, et ipsos episcopos deuorare conatur. Non est potestas sub celo, que ei comparare ualeat. Solas igitur eas potestates timet, que super celos sunt, et has et illas iam expertus est. Istas quidem uicit, sed ab illis superatus est, secundum illud: »Michel et angeli eius preliabantur cum dracone, et draco pugnabat, et angeli eius, et non preualuerunt, neque locus est in inuentus eorum amplius in celo .« Cum illis igitur pugnat, 556 qui sub  celo sunt, et qui adhuc uanitatibus subditi sunt. Omne tamen sublime uidet, cor eius exaltatum est, oculi eius elati sunt, adhuc in magnis ambulat, et in mirabilibus super se, nescit humilia cogitare. Sed si uis scire quam sublime uideat, ipsum interroga, et ipse tibi respondeat: »In celum, inquit, ascendam, super astra celi exaltabo solium meum. Ascendam super altitudinem nubium, et ero similis Altissimo .« Pro hac superbia deiectus est, nondum tamen humiliatus est, adhuc in eadem perseuerat. Unde non immerito dicitur, quod ipse est rex super omnes filios superbie. Omnes enim superbi, superbieque filii seruiunt ei, obediunt ei, eum sequuntur et ab eo reguntur. Hic tamen tam superbus et tam arrogans, tam potens, tam fortis  ab una ancilla captus, et illusus, et ligatus est. O beatissima inter mulieres hec ancilla, hec Dei mater, et superni regis nobilissima filia, cuius hamo Leuiathan captus est, cuius humilitate quasi auis illusus est, cuius sapientia, quasi latro et uile mancipium ligatus est. In carne enim, que ex ipsa nata est, quasi hamus in esca uerbum incarnatum et ab sconsum est, quia »uerbum caro factum est .« Quid igitur uerbum in carne, nisi hamus in esca? Hanc escam uidit Leuiathan, concupiuit, nichil intus latere cogitauit, purum hominem esse credidit, linguam extendit, que uidelicet lingua sue perditionis  fune ligata et suspensa est. Lingua diaboli Iudas fuit, quia per eum summis sacerdotibus locutus est, dicens: »Quid uultis mihi dare, et ego uobis eum tradam?«  Sed hec lingua fune ligata est, quia proditor infelix statim abiens laqueo se suspendit. Omnes illi sunt lingua diaboli, per quos ipse loquitur, et sua consilia reuelat. Sed has linguas Dominus ligat, quando eorum consilia destruit, et per uiros catholicos eos superatos tacere compellit. Sic enim Arius, ut lingua fune ueritatis ligatus est, quando eius impia heresis a concilio damnata est. Quod autem ait: »Nunquid illudes ei quasi aui?«  Eadem sententia est. Nam et auis dum ad escam attendit, multoties illuditur, et suspensa laqueo suffocatur. Unde et in Psalmis  dicitur: »Draco iste, quem formasti ad illudendum ei .« Qui enim fecit eum, ipse plicauit gladium eius, et ad talem formam redegit eum, cui non solum uiri, uerum etiam mulieres illudere possunt. Quanti latrones, quante meretrices, quanti adulteri et homicide ei quotidie illudunt, quos dum se iam deuorasse, et in uentre habere letatur, subito ad penitentiam conuersi, ex eius impio utero foras erumpunt, et eum inanem et uacuum derelinquunt. »Peccator, ait propheta, quacunque hora conuersus fuerit, uita uiuet, et non morietur .« Tribus nominibus in hoc loco uocatur diabolus. uocatur Behemoth, id est bestia propter crudelitatem, quia »tanquam leo rugiens circuit querens quem deuoret .« Ipse est enim,  qui ait; »Circuiui terram, et perambulaui eam .« uocatur et draco, quia callidus et uenenosus est, et nunquam recto itinere incedit; siquidem »a principio mendax fuit, et in ueritate non stetit .« uocatur et auis propter superbiam, quia quamuis angelice dignitatis alas amiserit, adhuc tamen se erigere conatur, et quantum in ipso est superba intentione super celos eleuatur. Considera modo quantas gratias debeamus beatissime Dei Genitrici; considera quantis laudibus eam extollere et predicare debeamus, si tamen digni sumus, quorum laudes inter omnes creaturas pulcherrima suscipere dignetur, cuius humilitate et sapientia hic tantus hostis captus, et ligatus, et de regno, quod tanto tempore iniuste possederat, eiectus est. Sicut  ipse quoque eius filius Saluator et Redemptor noster ait: »Nunc iudicium est mundi, nunc princeps huius mundi eiicietur foras .« Ipsam igitur laudemus, ipsam predicemus, simulque cum Gabriele archangelo dicamus. »Benedicta tu inter mulieres, et benedictus fructus uentris tui, .« Qui cum Patre et Spiritu sancto uiuit et regnat in secula seculorum. Amen.



CAPUT III. De purificatione S. Marie uirginis.

»Postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino sicut scriptum est in lege  Domini, quia omne masculinum adaperiens uuluam Sanctum Domino uocabitur; et ut darent hostiam sicut in lege Domini scriptum est, par turturum, aut duos pullos columbarum .« Duo sunt, de quibus in hoc sermone locuturi sumus de muliere pariente, et de hostia; quam offerre debet. Dicit enim Moyses , quod mulier que suscepto semine pepererit masculum, immunda erit septem diebus, et octauo die circumcidetur puer. Ipsa uero manebit triginta tribus diebus in sanguine purificationis sue. Si autem filiam pepererit, immunda erit duabus hebdomadibus; ipsa uero sexaginta sex diebus manebit in sanguine purificationis sue. Due iste mulieres, quarum altera masculum, altera uero feminam parit, due partes Synagoge  sunt, quarum altera bona est, altera uero mala. Mala quidem pars illa est, de qua in Apocalypsi Ioannes apostolus 557 Sinyrnensis Ecclesie episcopo dicit: »Quia blasphemaris ab his qui se Iudeos esse dicunt, et non sunt, sed sunt Synagoga Satane .« Sic igitur Synagoga in duas partes diuisa est; in Synagogam Dei et in Synagogam Satane, in populum Dei et in populum diaboli. Ille ergo mulieres partes sunt Synagoge; illa nempe pars illius populi bona erat, que suscepto semine uerbi Dei masculum pariebat, illa uero pars que feminam pariebat, id est nec ulla legis obseruatione, uel quacunque iustificatone tenebatur, mala erat, et non bona. Filii masculi bona opera sunt: femine uero mala opera intelliguntur.  Sancti prophete multos filios, et paucas filias habuisse leguntur. Sed prius de illa muliere dicamus, que bona erat, que masculos pariebat, que non duabus, sed una tantum hebdomada fuit immunda. Due hebdomade duo tempora sunt, sub lege uidelicet et sub gratia; una ueteris, altera Noui Testamenti. Prima a Moyse usque ad Christum, secunda a Christi natiuitate usque ad finem seculi. Illa ergo mulier bona, illa pars populi, que masculos pariebat, que legem custodiebat, in bonis operibus se exercebat, septem diebus immunda fuit, quia usque ad Christi natiuitatem, quando illa hebdomada finita est, a peccato originali solui non potuit, neque circumcisione, neque filiorum generatione, neque alia qualibet legis obseruatione.  »Nihil enim ad perfectum, ut Apostolus ait, adduxit lex .« Non ergo toto illo tempore mulier illa munda dici potuit, que tanta macula sordebat. Habebat originale peccatum et mundum esse impossibile erat  . Sed dicis. Ergo nato Christo mulier ista mundata est, siquidem in eius natiuitate hebdomada finita est? Non est ita. Quare? Quia triginta tribus diebus adhuc eam manere oportuit in sanguine purificationis sue. Non enim natiuitate, sed passione et sanguine Christi solutum est peccatum originale. Trigesimo namque tertio anno a natiuitate sua Saluator noster passus est, ut per triginta tres dies totidem annos intelligamus,  et tunc quidem ab originali peccato mundati sunt, quicunque legem custodierunt, et masculos genuerunt, id est in bonis operibus perseuerauerunt. Sanguis igitur Christi et eos redemit, qui fuerunt ante eum, et eos qui fuerunt post eum. Quicunque enim ante passionem Christi fidem tenuerunt, et legem custodierunt, eius sanguinis effusione et mundati sunt, et redempti sunt. Similiter autem illi de quibus Apostolus ait: »Ite, docete omnes gentes, baptizantes eos in nomine Patris, et Filii, et Spiritus sancti. Qui crediderit et baptizatus fuerit, saluus erit .« Nunc autem uideamus de muliere mala, de illa que non masculos, sed feminas parit. Mala filia superbia, mala filia inuidia, auaritia quoque,  luxuria, discordia, inobedientia, male filie sunt, quas quecunque anime pariunt, munde esse non possunt. Cessent igitur a tali partu, si munde esse uolunt, alioquin duabus hebdomadibus immunde erunt. Diximus iam quod prima hebdomada fuit usque ad Christum, in qua nulla quidem mundari potuit; secunda uero usque ad finem seculi. Quecunque igitur anima neque ueterem legem custodiuit, neque nouum testamentum suscepit, duabus hebdomadibus immunda est. Insuper autem, quia sexaginta sex diebus manet in sanguine purificationis sue, longe ab omni purificatione esse uidetur. Ipse enim numerus hoc indicat, qui tales animas preuaricatrices esse ostendit. Decem quidem sunt uerba legis, que quicunque transgreditur, preuaricator  esse probatur. Sexies autem undecim, sexaginta sex fiunt, in quo quia denarius numerus transitur et preuaricatur, decalogi preuaricatio manifestissime demonstratur. Sexies namque decem decalogo continentur, sexies undecim decalogum transeunt. Quid est autem decalogum transire, nisi legem preuaricare? Tales igitur Christi sanguine non redimuntur, neque lauantur. De quo in Apocalypsi Ioannes ait: »Qui dilexit nos, et lauit nos a peccatis nostris ,« ut Dei mandata custodirent et masculos parturirent. Non uidentur autem pertinere ad beatam uirginem Mariam ea que de predictis mulieribus dicta sunt, quamuis et ipsa legem custodierit, presertim cum non simpliciter dictum sit: mulier, que peperit masculum, sed cum additamento  et determinatione, que suscepto semine peperit et masculum. Hoc enim specialiter dictum est propter ipsam, quia ipsa sola nullo suscepto semine peperit, que uirgo ante partum, uirgo in partu, et post partum uirgo permansit. Oblatio autem illa turturum et columbarum, quam simul cum filio Domino obtulit, maxime ad ipsam pertinuisse uidetur, que et castitatis et mansuetudinis precellit uirtute. Hoc enim in his auibus significatur, quarum altera de castitate, altera de innocentia commendatur. Obtulit igitur hodie beatissima uirgo Maria oblationem gratissimam Domino, que quidem per multas alias oblationes significata prius fuerat, sed talis  nunquam oblata fuerat. Nos quoque, qui dignam uolumus offerre Deo oblationem, hanc reginam et dominam nostram imitari debemus. Offeramus igitur et nos par turturum, et duos pullos columbarum, et anime, corporisque integritatem, et innocentiam Domino reddamus. Docet nos Moyses, qualiter hanc oblationem facere 558 debeamus. uult enim ut sacerdos, qui eam suscipit, caput auium ad collum retorqueat, et rupto uulneris loco super crepidem altaris sanguinem decurrere faciat; uesiculam uero gutturis, et plumas ad orientalem partem proiiciat, ascellas frangat, sed non penitus abscindat. Hec oblatio perfectorum, et precipue monachorum esse uidetur. uenit homo cum oblatione, rogat ut suscipiatur, offert turtures et columbas, promittit corporis  et anime integritatem, et ut beati Benedicti, qui huius rei peritissimus est, exemplo loquamur, promittit obedientiam, stabilitatem et morum conuersionem. His paucis uerbis uir ille beatissimus totum hoc sacrificium nobis exponit. Ecce homo turtur, et columba factus est, retorqueatur caput eius ad collum, et inclinato capite incedat, quod est signum humilitatis. Auferatur ei uesicula gutturis, ubi cibum reponere solebat, ut discat amodo ieiunare, qui prius crapule operam dabat. Sanguinem uero super altare sordis eius decurrere faciat, ut semper memor peccatorum suorum cum Psalmista dicat: »Quoniam iniquitatem meam ego cognosco, et peccatum meum contra me est semper .« Sanguis enim peccata significat, secundum illud: »Libera me  de sanguinibus, Deus Deus salutis mee .« Exspoliatur plumis, quia omnes possessiones relinquere, et nichil proprii ulterius habere iubetur, quas ad orientalem plagam proiicit, ut post dorsum eas habens, earum amplius non recordetur. Quia enim semper ad occasum et ad finem tendimus, orientalem plagam, quasi post dorsum habemus. Frangantur ascelle, quia uagandi licentia tollitur, et loci, propositique stabilitas imperatur. Sed non penitus abscinduntur, quia si quando necesse fuerit, pro loci utilitate adhuc iterum uolare permittitur. Felices illi qui turtures et columbe fiunt; qui simul cum Dei Filio a Matre Domini Domino offeruntur, et in una eademque oblatione Domino sociantur. Qui, etc.



CAPUT Iu. De annuntiatione B. Marie uirginis.


»Missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph de domo Dauid, et nomen uirginis Maria. Et ingressus angelus ad eam dixit: Aue, gratia plena, Dominus tecum, benedicta tu in mulieribus .« Consideremus  personam mittentis, et personam legatione fungentis, et personam illam ad quam hec legatio facta est. Si etiam consideremus ipsam legationem, qualis et quanta sit, et que consilia, que secreta, quales et quantas utilitates in se contineat, profecto intelligemus ex quo mundus iste  factus est nunquam aliam legationem factam fuisse, que huic legationi ualeat comparari. Nunquam talia uerba, tam leta consilia, tam profunda mysteria huic mundo prius, uel postea nuntiata sunt. In hac legatione tractatum est de incarnatione Filii Dei, de mundi renouatione, de humani generis restauratione, de sanctorum liberatione, de celestis patrie recuperatione. Hodie reuelatum est consilium, quo mors occideretur, quo originale peccatum tolleretur, quo uita redderetur, et homo diaboli seruitute liberatus, et a Deo in filium adoptatus in antiquam patriam reduceretur. Si intelligeret mundus, quantam gloriam sibi hic dies peperisset, supra omnes dies festiuum et celebrem hunc diem haberet. Hodie uerbum caro factum est, hodie Dei Filius incarnatus  est; quod quidem nisi factum fuisset, nunquam nasceretur, nunquam pateretur, nunquam resurgeret, nunquam infernum spoliaret, nunquam celos ascenderet, nunquam Spiritum sanctum apostolis mitteret. In quo baptizati sumus, in quo et per quem fit remissio peccatorum. Hec est igitur prima festiuitas, hec est principium et causa aliarum omnium festiuitatum. Hanc ergo festiuitatem simul omnes celebremus, et cum beata uirgine Maria de tanto nuntio gratulemur. Audiamus modo quid Gabriel archangelus dixerit, que uerba, quam legationem, et ut ita dixerim, quas nouellas uirgini nostre de celis attulerit. Fidelis legatus iste, uerax ille a quo mittitur. Qui hanc legationem ueram esse non crediderit, sit anathema marathana. Dic ergo  Gabriel, loquere ad uirginem, ut audiamus. »Ne timeas inquit, Maria, inuenisti enim gratiam apud Dominum: Ecce concipies in utero, et paries filium, et uocabitur nomen eius iehsu. Hic erit magnus, et filius Altissimi uocabitur, et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis .« Ecce audiuimus legationem, audiuimus sacramentum eterni consilii, audiuimus et uerba nostre liberationis audiuimus etiam quod rex et propheta Dauid huic regine nostre, filie uero sue de hac legatione loquatur. »Audi, inquit, filia, et uide, et inclina aurem tuam, et obliuiscere populum 559 tuum, et domum patris tui, quia concupiuit rex speciem tuam, quoniam ipse est Dominus  Deus tuus .« Audi, inquit, filia mea de genere meo, de progenie mea, nobilitas et gloria mei generis, audi que angelus loquitur, que celestis nuntius tibi promittit  . Esto cauta, esto sollicita, diligenter ausculta, quia magna ualde sunt, que tibi nuntiantur. uide ergo, et intellige, et suscipe uerbum in corde, et in utero tuo, uirgo concipies, et uirgo paries, quia per aurem ingredietur in te, qui nascetur ex te. uerbum enim est, et uia uerbi auris est. Non enim aliter concepit beata uirgo Maria, nisi audiendo, et credendo  .  Si non audisset, non credidisset. Audiuit et credidit, et credendo concepit. »Ecce, inquit, ancilla Domini, fiat mihi secundum uerbum tuum « Talis fuit conceptio Christi, taliter conceptus est, et taliter uerbum caro factum est. »Et olliuiscere populum tuum, et domum patris tui.«--- »Surge, et accipe puerum, et fuge in Aegyptum .« Fuge ad gentes, quia populus tuus, et domus parentum tuorum non suscipiet te; sed simul cum filio tuo persequetur, et odiet te. Et reuera nulla creatura est, quam sic Iudei odio habeant, sicut matrem hanc et filium. Neque enim matrem diligere possunt, qui tam iniquo odio filium persequuntur. Unde Ioannes apostolus ait: »In propria uenit, et sui eum non receperunt .«  Dominus autem quid dicit. »Populus, quem non cognoui, seruiuit mihi, in auditu auris obediuit mihi .«---»Obliuiscere igitur populum tuum, et domum patris tui.« Omnia relinque, satis tibi sit filius tuus, quia ipse est rex tuus, et Dominus Deus tuus, quia dilexit speciem tuam et pulchritudinem tuam. Ipse tibi sufficiat. Non amor patrie, non propinquorum affectus te retinere ualeat. Si illum solum habeas, diues es, et in illo omnia possidebis. »Et adorabunt eum filie Tyri in muneribus .« Omnes pulchre et nobiles uirgines ei se coniungere desiderabunt, et cum magnis muneribus ad eum properabunt, quecunque sunt, quibus mundi huius uoluptas non placet, et se in angustiis et in carcere esse cognoscunt. Tyrus  enim angustie interpretatur. Ille uero anime, que uage sunt, quibus uoluptas et concupiscentia placet, que non per angustam semitam, sed per amplam uiam gradiuntur, non Christo, sed diabolo nubere concupiscunt. Et adorabunt igitur eum filie Tyri in muneribus, seipsas, et sua omnia offerentes. Et »uultum tuum deprecabuntur omnes diuites plebis .« Quid enim mirum si diuites et nobiles uirgines matris uultum et pulchritudinem desiderabunt? Cum modo superius dixerit, »quia concupiuit rex speciem tuam .« ualde enim pulchra est, que sua pulchritudine Deum ipsum ad amorem sui prouocare potuit. ualde quidem conueniens fuit, ut speciosus forma pre filiis hominum, speciosam suam eligeret matrem  . Considera modo cuius  pulchritudinis fuerit, cuius splendor et pulchritudo celos penetrabat. Inde angeli eam admirabantur, inde Gabriel recto itinere uenit ad eam. Ad eam enim missus est, que pre ceteris fulgebat, que pulchra ut luna, electa ut sol, omnem pulchritudinem sua pulchritudine uincebat. Non possumus modo dicere omnia que de ipsius laudibus in hoc psalmo continentur. Ad Euangelii uerba redeamus. »Hic, inquit, erit magnus, et filius Altissimi uocabitur .« ualde enim magnus est, quoniam Patri equalis est. »Et dabit illi Dominus Deus sedem  Dauid patris eius, et regnabit in domo Iacob in eternum .« De hac sede in illo psalmo scriptum est, ubi de utroque Dauid Dominus loquens ait: »Inueni Dauid seruum meum, oleo sancto meo unxi eum .« Et paulo post: »Ipse inuocabit me, pater meus es tu, Deus meus, Deus meus, et susceptor salutis mee. Et ego primogenitum ponam illum, excelsum pre regibus terre. In eternum seruabo illi misericordiam meam, et testamentum meum fidele ipsi .« Erit igitur thronus eternus, siquidem: »Et ponam in seculum seculi semen eius, et thronum eius sicut dies celi .« Erit igitur thronus eternus; siquidem et dies celi in eternum erunt. »Si deliquerint filii mei legem meam, et in iudiciis meis  non ambulauerint: Si iustitias meas profanauerint, et mandata mea non custodierint .« Quid faciam eis? Non utique occidam eos, neque separabo a regno meo, non auferam eis gratiam meam. Quid igitur? »uisitabo in uirga iniquitates eorum, et in uerberibus peccata eorum .« Hoc est enim, quod Apostolus ait: »Si cuius opus arserit, detrimentum patietur; ipse autem saluus erit, sic tamen quasi per ignem ;« quasi per uirgam, quasi per correctionem. »Misericordiam autem meam non dispergam ab eo .« Et certe de filiis loquebatur. Quare ergo ab eo dixit, et non ab eis, nisi quia omnes in eo unum sunt, quicunque in eius corpore sunt. In eius autem corpore non sunt, qui fidem non habent,  uel qui in malitia perseuerantes, ad eum per penitentiam redire non curant. »Neque nocebo ei in ueritate mea, neque profanabo testamentum meum, et que procedunt 560 de labiis meis, non faciam irrita. Semel iuraui in sancto meo, si Dauid mentiar, semen eius in eternum manebit. Et sedes eius sicut  sol in conspectu meo, et sicut luna perfecta in eternum, et testis in celo fidelis .« Et quidem conueniens erat, ut sine iuramento crederemus quod Dominus loquitur; placuit tamen ipsi sub iuramento uerba sua firmare, quatenus de salute nostra nos redderet certiores. Ecce qui non habuit maius per quod iuraret, iurauit in ueritate sua, in sancto suo, in dilecto Filio suo, in seipso, quia unum sunt Filius et ipse. Sed quid iurauit? Quod non noceat membris Filii sui, quod non profanet Testamentum suum, quod non faciat irrita uerba sua, quod semen Filii sui, et sedes eius maneat in eternum. Quanta letitia redundat iste psalmus, quanta in eo spes datur peccatoribus, quicunque in Ecclesia manserint, et ab ea non recesserint. Ipsa est enim corpus  Christi, ipsa est semen, et sedes Christi, que sicut iuratum est, in eternum manebit. Alioquin profanum esset Testamentum, quod sub iuramento firmatum est, si uel fallacia inueniretur in eo, uel si non omnia complerentur, que continentur in eo. Hic psalmus est Ecclesie testamentum. Hic solus sufficere posset, si nullas alias chartas habuisset. Gaudeat igitur de Testamento suo, gaudeat quod sedes Dei constituta est. Illa uidelicet sedes, que sicut sol fulgebit in conspectu Dei, et sicut luna perfecta in eternum, et ipsa horum omnium testis erit fidelis in celo. Non enim testamentum uel testatorem reprehendere poterit, qui heredem ibi in tanta gloria esse uidebit.



CAPUT u. De assumptione beate Marie uirginis.

»Quia respexit humilitatem ancille sue .« Docet nos beatissima uirgo Maria humilitatis mater, et filia, quanta sit uirtus humilitatis. Hunc sermonem quere superius in secundo libro de ornamentis Ecclesie, cap. u.



SENTENTIARUM LIBER SEXTUS IN FESTIuITATIBUS MARTYRUM, CONFESSORUM, ETC.



561 CAPUT PRIMUM DE MARTYRIBUS.



SERMO I.

»Nisi granum frumenti cadens in terram mortuum fuerit, ipsum solum manet .« Si autem mortuum fuerit, multum fructum affert. Hoc est illud granum frumenti quod uirgo et inarata terra produxit. De quo Psalmista ait: »ueritas de terra orta est, et iustitia de celo prospexit .«---»Etenim Dominus dabit benignitatem, et terra nostra dabit fructum suum .« Huius autem grani immensa multiplicatione  omnia Ecclesie horrea repleta sunt. De hoc rumenti grano ille panis conficitur, de quo ipse Dominus ait: »Ego sum panis uiuus, qui de celo descendi .« Constat autem hoc, et ad litteram uerum esse, quod frumenti granum, si in terra soluatur et moriatur, multum fructum affert. Nihil enim infructuosum diligit Deus. Nihil in horto suo, nichil in agro suo uult esse infructuosum. Unde et ipse alibi ait: »Omnis arbor que non facit fructum bonum, excidetur et in ignem mittetur .« Et in alio loco: »Ego sum, inquit, uitis uera, et Pater meus agricola est. Omnem  palmitem in me non ferentem fructum tollet eum, et omnem qui fert fructum, purgabit eum, ut fructum plus afferat .« Hec est enim illa uitis uera, de qua totum hoc uinum profluxit, quod nobis in hoc Euangelio propinatur. Hec est illa uitis, semper fructuosa, cuius omnes palmites fructiferi sunt, quicunque ei fideliter inherent. Ideo enim infructuosi de ea tolluntur, quia quamuis per baptismi sacramentum in ea sint, per uite tamen meritum in ea non sunt. Talis arbor infructuosa erat illa, de qua ad cultorem uinee Dominus ait: »Ecce anni tres sunt, ex quo uenio querens fructum in ficulnea hac, et non inuenio: succide ergo illam; ut quia etiam terram occupat?«  Que quidem illico succisa fuisset, nisi bonus ille uinee cultor pro illa intercessisset, dicens: »Domine,  dimitte illam et hoc anno, usque dum fodiam circa illam, et mittam stercora, et si quidem fecerit fructum; sin autem, in futuro succides eam .« Talis erat et illa ficulnea, in qua, quia fructum non inuenit, Dominus eam maledixit, et aruit. Tales sunt et multe alie arbores infructuose, que tandem exciduntur, et in ignem mittuntur. Et ego quidem non crediderim aliquam arborem infructuosam in paradiso esse plantatam; presertim, cum primo hominum Dominus dicat: »De omni ligno paradisi comede. De ligno autem scientie boni et mali ne comedas: in quacunque enim die comederis, morte morieris .« In eo enim, quod de omnibus comedere dicit, omnes illas arbores fructuosas esse ostendit. Cum igitur  paradisus Ecclesiam significet, Ecclesie quoque arbores omnes fructuosas esse oportet. Multe namque arbores sunt in Ecclesia. Ibi enim est lignum uite, de quo qui comederit, si tamen digne comederit, non morietur. De hoc enim ligno scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo .« Et alibi: »uincenti dabo edere de ligno uite, quod est in paradiso Dei mei .« Ibi et est illa arbor, que ait: »Ego autem sicut oliua fructifera in domo Domini; speraui in misericordia Dei mei in eternum, et in seculum seculi .« Sed quid de illis nobilissimis arboribus dicam, quibus ipse ait: »Non uos me elegistis, sed ego elegi uos, et posui uos, ut  eatis, et fructum afferatis, et fructus uester maneat?«  Tales igitur arbores habet Ecclesia, quas ille paradisi arbores significabant. Sic igitur crescit Ecclesie frumentum, et sic in trigesimum, et sexagesimum, et centesimum fructum exuberat. Cuius uenter non immerito aceruo tritici comparatur. Ipsa est enim de qua scriptum est: »uenter tuus sicut aceruus tritici uallatus liliis .« Tanta enim sanctorum multitudo ab hoc uno grano frumenti multiplicata est,  ut supra multitudine numerari non possit. Unde Psalmista ait: »Annuntiaui, 562 et locutus sum, multiplicati sunt super numerum .« »Numerabo eos, et super arenam multiplicabuntur .«---»Filii tui sicut nouelle oliuarum in circuitu mense tue .« Hoc est illud semen quod Abrahe prophete promittebatur, cum ei a Domino diceretur: »Et erit semen tuum sicut stelle celi, et sicut arena que est in littore maris, que pre multitudine numerari non potest « Unde et Propheta ait: »Attendite ad cauernam, de qua existis, et ad Saram que genuit uos .« Cui enim mirabile non uideatur, de uno uentre tantam hominum esse multitudinem? »Letare igitur, sterilis, que non paris; erumpe, et clama, que non parturis,  quia multi filii deserte, magis quam eius que habet uirum .« Totus autem hic aceruus tritici, tota hec sanctorum omnium multitudo de uno Ecclesie matris uentre progenita, liliis uallata est. Quid enim lilia, nisi angelorum presidia, uirtutum odores, et doctorum candidatum exercitum intelligimus? Isti enim sunt, qui hunc aceruum tritici custodiunt, et filios Ecclesie a malignorum spirituum insidiis defendunt, et tali quidem custodia populus Dei dignus esse uidetur, cuius semper odorem et pulchritudinem imitetur. Tota Ecclesia fecunda est, nulla pars eius infructuosa est. Hoc enim ipse Dominus ostendit, ubi ad eam loquitur dicens: »Dentes tui sicut greges ouium, que ascenderunt de lauacro, omnes gemellis fetibus, et sterilis  non est in eis .« Unde et ipsa ait: »Omnia poma noua et uetera, dilecte mi, seruaui tibi .«---»Omnis enim scriba doctus in regno celorum similis est homini patrifamilias, qui profert de thesauro suo noua et uetera .« Inde est quod illa animalia que non generant, et sterilia sunt, offerri Domino prohibentur. Bonus fructus humilitas, bonus fructus misericordia. Tales fructus de paradisi arboribus colligunt, talia poma diligit Deus, et tali ipsi offerre debemus.



SERMO II.  IN NATALI UNIUS MARTYRIS.

»Ego sum uitis uera, et Pater meus agricola est. Omnem palmitem in me non ferentem fructum, tollet eum; et omnem palmitem qui fert fructum,  purgabit eum, ut fructum plus afferat .« Ecce uitis uocatur Christus, et uitis uera. Sed quare uitis, et quare uera? uitis uocatur, que uinum fert. Omnia enim hec Euangeliorum uerba uinum sunt, et non qualecunque; sed optimum uinum, non de alia, nisi de hac uite uindemiatum et expressum. Inde enim est quod in sue predicationis initio aquas Dominus conuertit in uinum, quatenus noua uitis nouum uinum effunderet, quo illas nuptias et architriclinum  letificaret. Dicitur  autem et uitis ueta, fortasse ad illius uitis distinctionem, que et pro uuis labruscas, et pro uino dedit acetum. Huius uinum dulce, semperque suaue, huius uerba semper uera, et  nullius falsitatis admistione corrupta.  Pater autem eius agricola est. Sed quid facit iste agricola?  Steriles abscindit palmites, fructuosos quoque purgat, ut magis fructificent. Quot sunt Christiani, tot sunt palmites huius uitis. Alii quidem boni, alii autem mali. Et boni quidem fructiferi; mali autem infructuosi. Tolluntur infructuosi, et incenduntur; fructiferi uero purgantur, et gladio spiritus putantur, ut fructum plus afferant. Gladius spiritus est uerbum Dei, et sermo iste euangelicus. Quales palmites isti fuerunt, quorum hodie festa celebramus!  Quam purgati, quam putati, quam diligenter ab omni superfluitate mundati!   Talis namque uitis tales palmites habere debet, qui et fructuum abundantia, et saporis suauitate non degenerent. Non omnis uinea bona est, neque omne uinum bibere delectat. Malum uinum hereticorum, de quo Nazarei bibere formidant. »Fel draconum uinum eorum, et uenenum aspidum insanabile .«  Nulla alia uinea bona, nisi illa que de uitis genere est. De hac scriptum est: »uinea dilecto facta est in cornu filio olei .« De qua et Salomon ait: »uinea fuit pacifico in eo, que habet populos, et tradidit eam custodibus. uir affert pro ea mille argenteos. uinea mea coram me est. Mille tui pacifici, et ducenti his  qui custodiunt fructus eius .« Hec autem exposita sunt in illo sermone qui de pace titulatur. Quere superius in libro de ornamentis Ecclesie. 563 Ille quoque uinee bone sunt, de quibus Ecclesia dicit: »Filii matris mee pugnauerunt contra me, posuerunt me custodem in uineis. uineam meam non custodiui .« Quanta caritas, ut pro communi omnium utilitate, uinee sue, suique ipsius aliquando aliquis negligentiam habeat! Hoc autem faciebat ille qui ait: »Nemo que sua sunt querit, sed que omnium, ut salui fiant. Qui omnia omnibus factus est, ut omnes lucrifaceret .« Fuit et illa uinea aliquando bona; de qua scriptum est: »uineam de Aegypto transtulisti, eiecisti gentes, et plantasti eam. uiam  fecisti in conspectu eius, et plantasti radices eius, et impleuit terram. Operuit montes umbra eius, et arbusta eius cedros Dei. Extendit palmites suos usque ad mare, et usque ad flumen propagines eius .« Fuit enim hec uinea aliquando  bona, sed quia in amaritudinem conuersa est, et a prima bonitate degenerauit, ideo »Exterminauit eam aper de silua, et singularis ferus depastus est eam ,« ut adimpleretur quod Dominus ait: »Amen dico uobis, non relinquetur lapis super lapidem, qui non destruetur .« Hec est enim illa mala uinea, cuius pessimi agricole, prius domini sui seruos diuersis tormentis interemerunt; postea ueniente herede dixerunt: »Hic est heres, uenite, occidamus eum, et nostra erit hereditas .« De qua et ipse Dominus non immerito ait: »uultis scire quod ego faciam uinee mee? Mandabo nubibus meis ne pluant super eam, auferam sepem eius et erit in conculcationem. Diruam maceriam eius, et erit in direptionem, et  ponam eam desertam. uinea Dei Sabaoth domus Isrel est .« Cuius palmites Iudei sunt, qui propter suam impietatem per uniuersum mundum dispersi cunctis gentibus in opprobrium sunt. Hanc autem malam uineam illa uinea significauit, de quo Ne inebriatus uerenda dormiens discooperuit. Cuius nuditatem quia filius iunior irrisit, perpetue seruituti cum omni posteritate subiectus est. Alii uero, quia sapienter et uerecunde patrem operuerunt, debita benedictione donati sunt. Hec autem ad Saluatorem nostrum respiciunt, qui passionis calice inebriatus, mortis somno in cruce quieuit. Cuius utique uerenda, mortem ipsam, sputa, flagella, et crucis ignominiam intelligunt. Hec enim Iudei nobis obiiciunt, et quasi malum uerenda nobis  improperant, qui hominem mortuum, et tam turpia, tamque uerenda passum, pro Deo adoremus. Nos autem patrem nostrum operientes, dicimus hec non uerenda, sed ueneranda esse. »Oportebat« enim »pati Christum, et sic resurgere a mortuis. Quomodo enim implerentur Scripture, quia sic oportuit fieri ?« Hoc enim prophete predixerant; hoc nobis necessarium erat, quia aliter originale peccatum solui non poterat. Hoc tamen Iudei non credunt; sed in sua malitia persistentes, crucis ignominiam et Christi passionem irridere non cessant. Sed quid dicit Scriptura? »Excitatus est tanquam dormiens Dominus, tanquam potens crapulatus a uino. Et percussit inimicos suos in posteriora, opprobrium sempiternum dedit illis  .« Hoc de Iudeis dictum est, quorum omnis posteritas propter suam impietatem, cunctis gentibus in opprobrium tradita est. De aliis autem quid dicitur? »Laudate Dominum, omnes gentes: et collaudate eum, omnes populi. Quoniam  confirmata est super nos misericordia eius, et ueritas Domini manet in eternum .« Qui uiuit, et regnat, etc.



SERMO III.  DE NATIuITATE PLURIMORUM MARTYRUM.

»Deus, uenerunt gentes in hereditatem tuam, polluerunt templum sanctum tuum, posuerunt Ierusalem in pomorum custodiam. Posuerunt morticina seruorum tuorum escas uolatilibus celi, carnes sanctorum tuorum bestiis terre. Effuderunt sanguinem sanctorum sicut aquam in circuitu Ierusalem, et non erat qui sepeliret .« Hereditas Dei, templum Dei, ciuitas Dei, et hortus Dei, sancta Ecclesia est, que per totum mundum diffusa, multas a tyrannis et malignis spiritibus patitur persecutiones.   uidens igitur Propheta per Spiritum sanctum hanc nobilissimam ciuitatem  ab impiis hostibus dissipari, eius tante calamitati compatiens ait: Deus, uenerunt gentes in hereditatem tuam uiolenter, et cum nimia crudelitate irruperunt tyranni in Ecclesiam tuam. Hereditas tua dissipatur, templum tuum polluitur, ciuitas sancta destruitur, et sancti tui interficiuntur. Sola custodia relicta est; pauci admodum relicti sunt. Hoc plangebat Elias, cum diceret: »Domine, prophetas tuos occiderunt, altaria tua suffoderunt, et relictus sum ego solus « pro custodia.  Quasi 564 diceret: Non sufficit eis quod sanctos crudeliter occiderunt; sed nec eorum corpora sepetire permittunt, pretiosusque sanguis tuorum sanctorum  pedibus conculcatur iniquorum. Proptereaque ait Apostolus: »Propter te mortificamur tota die; estimati sumus sicut oues occisionis .« Narrat beatus Ioannes in Apocalypsi, ubi omnes martyrum passiones, ubi omnes Ecclesie perturbationes plenissime describuntur, se uidisse equum album, et qui sedebat super eum habet arcum in manu sua, et data est ei corona, et exiuit uincens, ut uinceret.  Equus ille albus, super quem qui sedebat, habebat arcum in manu sua, Saluator noster intelligitur, qui exiuit prelians pro martyribus suis; sicut scriptum est: »Qui ascendis super equos tuos, et quadrige tue saluatio .«  Habet enim arcum in manu sua, per quem eius predicatio significatur; cuius predicationis  uerba atque sententie sagitte quedam sunt, quibus uitiorum et malignorum spirituum fugatur exercitus. Iste sunt ille sagitte de quibus dicitur: »Sagitte tue potentis acute cum carbonibus desolatoriis .« Per coronam, que ipsi datur, quid aliud nisi uictoria significatur? »Nemo« enim, inquit Apostolus, »coronatur, nisi qui legitime certauerit .« In singulis sanctis coronatur Christus, quia omnis eorum uictoria ipsius est. Et hoc est quod ait: »Exiuit uincens, ut uinceret ;« cum et sancti martyres alibi dicunt: »In Deo faciemus uirtutem, et ipse ad nichilum deducet inimicos nostros .« Post istum autem equum exiuit alius equus rufus, et qui sedebat super eum, datum est ut sumeret pacem  de terra, et ut inuicem se homines interficerent, et gladius magnus datus est ei.  Rufus autem equus, qui secutus est eum cuius sessori datum est, ut pacem de terra sumeret, tyrannorum exercitus intelligitur, sanctorum sanguine cruentatus; super quos diabolus sedens, ad sanctorum necem impie eos compellit. De his equis dictum est: »Currus Pharaonis et exercitum eius demersit in mare .« Iste autem sessor iniquus ille est qui pacem de terra sumit et aufert, quoniam, ut discordie princeps et pacis inimicus, humanum genus semper insidiando et tentando inquietat. Hic facit ut se homines interficiant, et inter se bella ciuilia gerant.  Hic magnum habet gladium, dum alios aliis alligans uitiis diuersimode iugulare  contendit.  Huius ergo consilio, huius ductu sanguis funditur per manus tyrannorum. De quo nunc per Prophetam dicitur: »Effuderunt sanguinem sanctorum sicut aquam in circuitu Ierusalem, et non erat qui sepeliret .« Et has quidem sanctorum martyrum passiones, eorum tantam sanguinis effusionem, illa holocausta et ille hostie significabant, quas quotidie SS. Patres sine numero immolabant. uide modo quantus animalium sanguis effusus est, quando templum Salomonis dedicatum est. Ad centum enim et uiginti duo millia oues, et boues ad uiginti duo millia mactati referuntur in illius templi dedicatione, preter illas hostias quas quotidie offerre consueuerant, quibus Christi passio significabatur. Sic igitur in Ecclesie  dedicatione, multa sanctorum millia pro Christi nomine mactata sunt, quos ille animalium sanguis et ille hostie significabant. Quid est enim quod ibi legitur, »odoratus est Dominus odorem suauitatis ,« nisi quod Psalmista ait: »Pretiosa in conspectu Domini mors sanctorum eius .« Non enim tantum illo fumo et animalium sanguine delectatur Deus, quantum sanctorum martyrum passione, que illis sacrificiis significabatur. Ne patriarcha, post diluuium de arca egressus, de cunctis animalibus mundis magnum Deo holocaustum et sacrificium obtulit. Solus tunc homo immolatus non est, quia nondum uenerat plenitudo temporis, quando Saluator noster immolandus erat. Omnia illa animalia munda, que tunc  uno sacrificio ablata sunt, hanc SS. martyrum passionem et oblationem significabant,  que de utroque sexu, de omni etate, de omni conditione pro Christi nomine postea mactati sunt. Tria SS. martyrum sacrificia legimus: primum in significatione, secundum in passione, tertium in commemoratione. Et primum quidem faciebant sacerdotes ueteris Testamenti. Secundum autem tyranni. Tertium uero nostri sacerdotes quotidie in Ecclesia faciunt. De tertio scriptum est: »Immola Deo sacrificium laudis, et redde Altissimo uota tua. Et sacrificium laudis honorificabit me; illic iter est, in quo ostendam salutare 565 Dei « et Propheta: »Omnem, inquit, aufer iniquitatem, et accipe bonum, et reddemus uitulos labiorum nostrorum  .« Et Apostolus: »Per ipsum, ait, offeramus hostiam laudis semper Deo, id est, fructum labiorum confitentium nomen eius .« Hoc igitur sacrificium, quod Ecclesia quotidie facit in SS. martyrum laude et commemoratione, in illa hostia  significatum est, in qua Moyses precepit sacerdotibus ut prius lignorum congeriem faciant, deinde hostia, que immolanda est, particulatim diuisa, prius super ipsam struem lignorum caput ponant; postea uero cetera membra usque ad caudam desuper ordinent, que sicut in toto corpore ultima est, ita et ultima ponenda est. Lignorum uero congeriem facimus, quando in unum locum populum adunamus. Quando uero  martyris passionem in populo nuntiamus, tunc utique super lignorum congerie iubilationis hostiam ordinamus. In qua uidelicet hostia prius caput ponendum est, quia unde natus est, et ex quibus parentibus, et eius uite primordia prius dicenda sunt. Deinde uero qualiter uixerit, quod sapiens et humilis fuerit, quomodo ab infantia Deo seruierit,  quomodo sua cuncta pauperibus erogauerit, quantas per ipsum uirtutes et miranda Deus fecerit, quam fortis in passione fuerit, et quam uiriliter omnia tormenta sustinuerit. Talis  huius hostie ordinatio in sacrificiis esse debet, et sic tandem igne supposito, uorax flamma omnia consummat; per quod uidelicet intelligitur, ut fideliter credantur, et cum amore suscipiantur, quecunque ad martyris laudem et gloriam recitantur. Lege martyrum passiones, et isto ordine scriptas inuenies. Sicut in Euangelio beatus Ioannes prius ipsum caput posuit, dicens: »In principio erat uerbum ;« deinde per ordinem usque ad passionem, eius uerba, et miracula, et cetera posuit. Fuit aliquando in sanctis tantus martyrii amor, tantoque desiderio ad  martyrii gloriam festinabant, ut ipsi sua sponte se ingererent, et non interrogati Christianos se esse dicerent. Torquebatur aliquis duris tormentis, et ecce subito alius de populo clamabat: Christianus sum, et pro Christo mori desidero. Unusquisque illud in corde suo propheticum dicebat: »Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .« Qui uiuit, et regnat in secula seculorum. Amen.



SERMO Iu. DE EISDEM.

»Ecce quam bonum et quam iucundum habitare fratres in unum! Quoniam illic mandauit Dominus benedictionem, et uitam usque in seculum. Sicut  unguentum in capite, quod descendit in barbam, barbam Aaron. Quod descendit in oram uestimenti eius, sicut ros Hermon, qui descendit in montem Sion .«  Sic enim se habet ordo. Nunc autem significationem uideamus. Beati isti fratres, super quos Dei benedictio et tanta abundantia gratiarum descendit. Isti sunt illi fratres, de quibus Dominus ait: »Nuntiabo fratribus meis .« Et alibi: »Omnes uos fratres estis, et patrem nolite uocare uobis super terram. Unus est enim pater uester qui in celis est .« Ipse est autem cui quotidie dicimus: »Pater noster, qui es in celis .« Et diues et pauper, nobilis et ignobilis, dominus et seruus, imperator et mendicus; omnes  una uoce dicunt: »Pater noster, qui es in celis,« ut se unius patris filios esse ostendant. Ille nobilior, quia melior. Multi hic sunt serui, qui in altera uita erunt domini, et contra, multi hic domini, qui in altera uita dura seruitute comprimentur. Quales fratres isti fuerunt, quorum hodie festa celebrantur? Boni  fratres beati Sergius et Bacchus, qui tanta pro Christo tormenta passi sunt. Boni Cosmas et Damianus boni Ioannes et Paulus, boni Mauritius et socii eius, boni et multi alii, qui pro Christi nomine morti se tradiderunt. »Et istorum quidem est regnum celorum, qui contempserunt uitam mundi, et peruenerunt ad premia regni, et lauerunt stolas suas in sanguine Agni .« Tales autem fratres habitant in unum, talibus est cor unum, et anima una. Nemo dicit aliquid esse suum, sed sunt illis omnia communia. Fratres mali, qui corpore simul sunt, sed per odium a se inuicem longi sunt. »Bonum est,« inquit, »et iucundum habitare fratres in unum.« Unde hoc? Quoniam illic, id est in tales fratres, mandat Dominus benedictionem suam,  et uitam que non habet finem. Quomodo mandat? »Sicut unguentum in capite, quod de capite descendit in barbam, de barba uero usque ad oram uestimenti eius. Et sicut ros Hermon, qui descendit in montem Sion .« Caput Ecclesie Christus est, cuius 566 membra omnes nos sumus. De hoc autem corpore Apostolus ait: »Sicut enim in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra .«   Barba Christi apostoli sunt, qui in toto corpore primi sunt, ut ipsi capiti uniti.  Barba quidem, quia ut masculi fortes, et uiriles fuerunt; iuxta quod precipiebat Apostolus, ut barbam non raderent, quia uirilem  faciem habere debent qui sacris sunt dedicati. Et non solum apostoli, sed et SS. martyres Christi barba uocari possunt qui et uiriliter pugnauerunt, et hostes potentissimos uicerunt. Unguentum igitur de capite in barbam descendit, quia sancti Spiritus gratia de Saluatoris nostri diuinitate prius in apostolos et martyres uenit. De hoc enim unguento Dominus ait: »Spiritus Domini super me, propter quod unxit me; euangelizare pauperibus misit me .« De hoc et Psalmista: »Dilexisti iustitiam, et odisti iniquitatem, propterea unxit te Deus, Deus tuus, oleo letitie pre consortibus tuis .« Hoc et Ecclesia sentiens ait: »Trahe me post te, et curremus in odorem unguentorum  tuorum .« Hoc unguento sanantur infirmi, hoc omnes languores, et omnes infirmitates sanabat iehsu. Hoc et sacerdotes Ecclesie consecrantur ab hoc chrismate, et Christus ipse, et Christiani uocantur. Hoc igitur de capite descendit in barbam, de Christo in apostolos. Nihil enim uirtutum et gratiarum habuerunt apostoli, quod ab ipso non acceperint. Unde et Apostolus ait: »Quid enim habes quod non accepisti? Si autem accepisti,  quid gloriaris quasi non acceperis?« . »Alii enim datur per Spiritum sermo sapientie, alii sermo scientie, alii prophetia, alii discretio spirituum, alii fides in eodem spiritu, alii gratia sanitatum, alii genera linguarum, alii interpretatio sermonum. Hec autem operatur unus atque idem Spiritus, diuidens singulis prout uult .« De apostolis autem hec tanta gratiarum abundantia per totum corpus ecclesiasticum in cetera membra discurrens, usque ad uestimenti oram peruenit. uestimenti ora, extremi illi intelliguntur, qui omnium ultimi in fine seculi futuri sunt. uide ergo quanta sit huius unguenti abundantia, que tam longo cursu defluat, et tot gentes ungat et sanet. Hoc unguentum Simon magus ab apostolis emere  uoluit; unde et merito cum omni pecunia sua damnatus est. uocatur Aaron saluator noster, omnium uidelicet sacerdotum primus et maximus, cuius filii sacerdotes sunt, et qui filii eius non sunt, sacerdotes esse non possunt. Interpretatur autem Aaron mons fortitudinis; que interpretatio illi maxime conuenire uidetur, qui Dominus fortis uocatur, et Dominus potens in prelio. Sequitur: »Sicut ros Hermon, qui descendit in montem Sion .« Hermon anathema, id est diuisio; Sion uero speculatio interpretatur. Et Hermon quidem apostolos, Sion uero Ecclesiam significat. Merito autem Hermon uocantur, qui primi omnium a Synagoga diuisi et separati, Christum Dominum secuti sunt. Unde Apostolus ait: »Cum autem placuit ei qui  me segregauit ex utero matris mee, et uocauit per gratiam suam ,« et reliqua. Non solum autem apostoli, uerum etiam omnes Christiani hoc nomine uocari possunt. Omnes enim in baptismo hoc nomen suscipiunt; quia ibi, diabolo et pompis eius abrenuntiantes, a peccatis omnibus, et a uitiis separantur, et a sinistra in dexteram transeuntes, ab hedis diuisi, agnis et ouibus associantur. Unde et in Psalmo dicitur: »Ad meipsum anima mea turbata est, propterea memor ero tui de terra Iordanis, et Hermonis a monte modico .« Terra Iordanis et Hermonis illi sunt qui per baptismum a uitiis separati sunt, quoniam per Iordanem baptismus, et per Hermon diuisio et separatio significatur.  Sole igitur baptizatorum anime de terra Iordanis et Hermonis Deum laudant; de quibus, et alibi dicitur: »Thabor et Hermon in nomine tuo exsultabunt .« De monte igitur Hermon descendit ros in montem Sion, per quem fides, doctrina, et euangelica predicatio intelligitur, que ab apostolis in Ecclesiam uenit. Hoc autem rore et hac pluuia tota sancta Ecclesia irrigatur, fecundatur, lauatur atque mundatur. Mali montes  Gelbe, quibus Dauid maledicens, ait: »Montes Gelbe, nec ros, nec pluuia ueniat super uos, ubi ceciderunt fortes Isrel, Saul et Ionathas .« Per hos enim heretici designantur, qui non rore apostolico, sed turbine diabolico perfunduntur. Beati illi fratres, qui tali rore, tali pluuia, tali unguento, et tali gratia perfusi audire meruerunt: »Ecce quam bonum et quam iucundum habitare fratres in unum! Quoniam illuc mandauit 567 Dominus benedictionem, et uitam usque in seculum .« Quod nobis prestare dignetur: qui uiuit, etc.



SERMO u.   DE EISDEM.

»Laudate Dominum in sanctis eius, laudate eum in firmamento uirtutis eius .« Celum,  et terram, et omnes creaturas que in eis sunt ad laudes Dei Propheta inuitauerat; nunc autem materiam de qua eum laudent, et instrumenta quibus laudent, eis ministrat. Sumat unusquisque quod sibi placet, et quod sibi conueniens et utile esse uidetur. »Laudate, inquit, Dominum in sanctis eius.« Hanc laudandi materiam suscipite, quia in nulla alia re laudabilior esse probatur. Dicite ergo: »Mirabilis Deus in sanctis suis. Deus Isrel dabit uirtutem et fortitudinem plebi sue: benedictus Deus .« Si quis enim considerare uelit sanctorum fidem, et sapientiam, constantiam, et patientiam, et alias uirtutes, quas a Deo suscipere meruerunt, facile cognoscere poterit ualde in sanctis suis Deum laudabilem et mirabilem  .  Unde alibi, in sua et aliorum persona, ille qui hic modo loquitur, ait: »Mirabilis facta est scientia tua ex me, confortata est, et non potero ad eam .«

»Laudate eum in firmamento uirtutis eius.«

Pro firmamento Dominum laudare memento
Terra fide fortis, quam dat tibi Conditor orbis.

Hoc enim firmamentum, quod celum uocatur, quod sua uirtute et potentia ineffabili Deus fecit, apostolos ceterosque sanctos significat, qui tanta uirtute et claritate ita prediti sunt, ut nulla creatura eis ualeat comparari.

»Laudate eum in uirtutibus eius.«


Non tua uir uirtus, qua pugnas, sed tibi Christus
 In cruce donauit, in qua moriens superauit.
Sis igitur certus quia pugnas uirtutibus eius.

Siue uirtutes celorum intelligamus, siue uirtutes miraculorum, que per sanctos operatus est Deus; siue etiam sapientiam, iustitiam, fortitudinem, temperantiam, ceterasque uirtutes, quibus sanctos ornatos fuisse, quibus uitia et malignos spiritus omnesque suos aduersarios superasse legimus. ualde quidem conueniens est ut in omnibus his Deus laudetur et glorificetur.

 »Laudate eum secundum multitudinem magnitudinis eius.«

Semper laudetur, qui nullo fine tenetur.
Nescis fortasse quantum eum laudare debeas, considera quantus est, et secundum eius quantitatem laudes multiplica. Nunquam igitur a laude quiescas, quia immensus est ille quem laudas. »Laudationem itaque Domini loquatur os meum, et benedicat omnis caro nomen sanctum eius ,« non ad tempus, sed usque in seculum seculi.

»Laudate eum in sono tube.«


Nunquam nostrarum sileat uox alta tubarum
Est tuba uox alta, sonus est laudatio sancta.

Post laudandi materiam consequenter instrumenta  posuit, quibus laudare debeamus.

Tuba namque, psalterium, et cithara, tympana quoque chorus, et chorde, organa, et cymbala, instrumenta sunt musice artis, diuinis laudibus conuenientia. Non omnium est tuba canere; hoc officium episcoporum est, et doctorum. Illis enim dicitur: »Canite in initio mensis tuba ;« et: »Clama, ne cesses, quasi tuba exalta uocem tuam .« Ipsi sunt angeli in Apocalypsi tuba canentes. Tubarum sonitu muri Iericho corruerunt, et ingrediendi aditum undique populo prebuerunt. Tubis Isrelite ad prelium concitabantur, et tubis a preliis reuocabantur. Tubis Iubileus annus nuntiabatur, et ad totius anni solemnitatem populus parabatur. Hoc sacerdotum ministerio fiebat,  quia episcoporum et sacerdotum uocem significabat, quibus per Prophetam dicitur: »Si non nnuntiaueris iniquo iniquitatem suam, animam eius de manu tua requiram .«

»Laudate eum in psalterio.«


Psalterium portat homo quem noua uita reformat
Ut ualeat denis uerbis insistere legis.
Omnis chorda sonum reddet bene torta canorum.

Cantare in psalterio perfectorum est. Hoc instrumentum Deus ipse constituit, et decem chordas suo digito in eo ostendit, per quas decem uerba legis significantur. uocatur autem Deus unus prima chorda. Et non habebis Deum alium absque me. 568 Secunda uero: Non facies tibi simulacrum. Tertia: Non accipies nomen Dei tui in uanum Quarta uero:  Cole diem Sabbatorum. At uero quinta: Honora patrem et matrem. Quinque autem que sequuntur, hec nomina sunt: Non occides. Non mechaberis. Non furtum facies. Non falsum testimonium dices. Non concupisces rem proximi tui. Inter has autem tanta concordia est, ut quicunque offendit in una, necessario offendat in omnibus. Unde Iacobus apostolus ait: »Quicunque obseruauerit totam legem, offenderit autem in uno, factus est omnium reus .« Aliquando in duas chordas peccauerat  Dauid, adulterium simul et homicidium perpetrando, et psalterium totum amiserat. Sed postquam ei dictum est: »Dimissum est peccatum tuum ,« mox ad psalterium accedens, ait: »Exsurge, gloria mea, exsurge, psalterium et cithara .«

uere magna gloria illi est qui hec decem uerba custodire potest, et qui has chordas sine offensione tangit et modulatur. Unde Apostolus ait: »Gloria nostra hec est testimonium conscientie nostre .« Ille enim in psalterio non delinquit quem conscientia non accusat.

»Laudate eum in psalterio et cithara.«

In cithara cantat, qui corda clementia placat;
Nam cithare furiis soluerunt pectora regis.
Decem chordas, sicut modo diximus, habet psalterium. In cithara tres chorde sufficiunt, per quas Trinitatis mysterium signatur. Unde quatuor illa animalia, et ipsi Seraphim die et nocte modulando dicunt: »Sanctus, sanctus, sanctus Dominus Deus Sabaoth, plena est omnis terra maiestate eius .« Multi autem in cithara cantant, qui psalterium ferire non ualent. Psalterium ad operationem, cithara ad sermonem pertinet. Qui bene predicat, et male uiuit, is citharam quidem habet, psalterium autem non habet. Est autem psalterium iucundum cum cithara, quando uox operationi, et operatio uoci concordat. Alioquin parum citharedus proficit sibi, quamuis multis aliis canterdo  proficiat.

»Laudate eum n tympano.«

Tympana nos clara mortalia mortificare
Membra docent carnis, corium quia est animalis.

Hoc instrumentum proprie martyrum est, quamuis et illorum esse uideatur qui carnem suam crucifigunt cum uitiis et concupiscentiis. Tympanum enim uerberibus sonat, et nisi feriatur et percutiatur non sonat. Est enim corium siccum et extensum, quod frequenti percussione longius resonat. Si autem te delectat audire uocem tympani bene sonantis et Deum laudantis, audi Apostolum dicentem: »A Iudeis quinquies quadragenas una minus accepi, ter uirgis cesus sum, semel lapidatus sum .« Beati quoque Stephani tympanum cum percuteretur, et a Iudeis lapidaretur, tam magnum sonum reddidit, ut ante thronum Dei sublimis audiretur. Ait ergo: »Ecce uideo celos apertos, et Iesum stantem a dextris Dei .« Tales igitur in tympanis Deum laudabant, qui carnem suam prius ieiuniis afflictam et siccatam tyrannorum uerberibus flagellandam tradebant.

»Laudate in tympano et choro;«

Non chorus ullus erit, ubi clero regula desit.
Ordine namque sedent, ergo ordine uiuere debent.

Illi itaque laudabant in choro, de quibus dicitur: »Multitudinis autem credentium erat cor unum et  anima una .« Illi enim clerici, et monachi, qui se diligunt, qui se honorant, qui sibi mutuo obediunt et seruiunt, qui sibi assurgunt, qui inuicem alter alterius onera portant, qui sub regula et disciplina uiuunt, illi, inquam, in choro Deum laudant. Non enim tantum ad uocum consonantiam, quantum ad animorum mentisque concordiam respicit Deus.

»Laudate in chordis.«

Torquentur sancti manibus si quando tyranni,
Chordis laudatur Dominus; nam chorda uocatur,
Carnis tortura, cordis uexatio dura.

Per has igitur chordas nulla alia instrumenta, nisi ipsa sanctorum martyrum corpora intelligimus, que multoties in equuleo, in catasta, et in cruce, tanquam quedam chorde in psalterio extendebantur. Illi igitur, qui talia patiebantur, in chordis procul dubio laudabant.

»Laudate eum in chordis, et organo.«

Organa nostra Deum laudent sine fine dierum.
Organa doctorum uoces dicuntur eorum.
Quos resonant linguis conceptos follibus imis.

Organa et tympana unam habent significationem. Utraque enim significant mortificationem carnis siue per abstinentiam, siue per martyrii passionem. Ille namque episcoporum predicationes in organo fiunt, que de corpore per abstinentiam desiccato et  mortificato procedunt. Unde Apostolus ait: »Castigo corpus meum et in seruitutem redigo, ne forte dum aliis predicauerim, ipse reprobus efficiar .« Illa igitur predicatio reproba est, que non de corpore castigato et mortificato, sed de carne impinguata et delicata procedit. Organa enim ex mortuorum pellibus, et slecis coriis conficiuntur. Unde et merito illos significant qui in multis abstinentiis uiuunt.

569 »Laudate eum in cymbalis iubilationis.«

Cymbala quippe Dei resonantia sunt duo cleri:
Hic nouus, ille uetus; hic Paulus, et hic bene Petrus
Olim cantauit, cum nos, Iudamque uocauit.

Ille enim in cymbalis bene sonantibus laudat, qui  uerba et sermonem suum utriusque Testamenti auctoritate confirmat. Duo namque Testamenta duo cymbala sunt, que tunc quidem suauiter sonant quando alterum alterum tangit, sibique mutuo respondent. Hinc est, quod abyssus abyssum inuocat; hinc est, quod inter medios cleros dormire iubemur; hinc est, quod duo Cherubim se mutuo respiciunt, et bini discipuli a Domino mittuntur.

»Omnis spiritus laudet Dominum.«

Spiritus omnis eum benedicat nunc et in euum. Laudet, amansque colat, quem Rachel mater adorat, Nunc fecunda quidem, et sterilis sine semine pridem.

Hoc Pater, hoc Flamen, hoc Filius audiat. Amen.



CAPUT II. DE CONFESSORIBUS  .



SERMO I.


Audiuimus modo, cum Euangelium legeretur, Dominum dixisse discipulis suis: »uos estis sal terre; uos estis lux mundi: non potest ciuitas abscondi super montem posita .« Quam pulchra et quam conuenientia nomina suis discipulis Dominus ponit! Quam dignum et conueniens erat ut talibus talia nomina imponerentur, qui ad condiendam et illuminandam totius mundi amplitudinem mittebantur  ! uos, inquit, estis sal terre, uos estis hominum condimentum; uestro exemplo instrui, uestra sapientia doceri, uestra humilitate et patientia ceteri homines componi  debent. Sal etenim non solum in diuina pagina, sed etiam in litteris secularibus sapientiam significat. Unde et quidam comicus ait  : »Qui habet salem, qui in te est;« salem uidelicet pro sapientia ponens. Unde et de alio quodam dicitur  , quod sale multo urbem defricuit; pro eo quod scilicet sapienter, et digne, redarguit quoscunque in tota urbe reprehensione dignos esse cognouit. Egregie autem sal pro sapientia ponitur; quia sicuti cibi sine sale fatui sunt, et saporem non habent; sic cetere uirtutes sine sapientia inutiles sunt, minimeque proficiunt. Unde et pueri ad fidem uenientes, statim a principio sale cibantur, quia nec fidem habere, nec Deum ipsum cognoscere sine sapientia  possunt. Non loquimur modo de sapientia mundi, que stultitia est apud Deum, sed potius de illa sapientia que ducit homines ad uitam eternam. Non loquimur de illa quam docuit Plato, et Aristoteles, sed potius de illa quam per Spiritum sanctum docuerunt Petrus et Paulus. Hec sapientia facile discitur, quia credendo inuenitur.  »Nisi credideritis, ait propheta, non intelligetis .« uis esse sapiens? Time Deum, et obserua mandata eius: quia initium sapientie est timor Domini .« Sapientiores sunt piscatores et rustici Deum timentes, quam episcopi et sacerdotes ualde litterati, salutem negligentes. Hec est igitur sapientia Christianorum, declinare a malo et facere bonum. Hanc sapientiam non habent Iudei, neque  gentiles, et ideo ceci sunt et in tenebris ambulant. Omnis cibus sine hoc sale fatuus est, omnis uirtus sine sapientia inutilis est. Habent enim et alie gentes humilitatem, patientiam, iustitiam, misericordiam  et alias uirtutes; sed quia hanc sapientiam non habent, quidquid habent, inutiliter habent. Hec enim sola ducit homines ad regna celorum, de qua ipse Dominus ait: »Habete sal in uobis, et pacem habete inter uos .« De qua similiter dicitur: »Omnis igne salietur, et omnis uictima sale salietur .« Unde et per Moysen dicitur: »Non auferes sal federis Domini Dei tui de sacrificio tuo. In omni oblatione tua offeres sal .« Manifestum est igitur quod nullum sacrificium, nullum seruitium, nulla nostra munera Deo placent sine hoc sale, sine fideli et humili sapientia. Aque Iericho, sicut legitur, amare, et steriles, et infirme erant; sed misso in eas sale ab Eliseo sanate sunt. Quid est autem  quod  iste aque sine sale sanari non potuerunt? »Aque multe, dicit Scriptura, populi multi .« Totus mundus infirmus erat, sterilis, et amaritudine plenus, Sed uenientes apostoli, quibus modo dicitur: »uos estis sal terre;« postquam huius sapientie 570 sale aquas condiuerant, et populos asperserant,  omnis amaritudo fugata est; iique populi, qui aquis illis aspersi sunt, ex sterilibus fecundissimi in bonis operibus facti sunt  . Hinc est etiam quod omnes  ecclesie sine sale dedicari non possunt. Non enim potest ecclesia alia aqua lauari et baptizari, nisi illa que sale condita et aspersa est. Ipsa est igitur aqua sapientie, qua et potamur, et lauamur. Et bene aqua sapientie dicitur, que sale sapientie condita est, que  sola homines sapientes facit, et sine qua nemo sapiens esse potest. »Nisi enim quis renatus fuerit ex aqua, et Spiritu sancto, non intrabit in regnum celorum .« Stulta est omnis sapientia, que alio tendit, et aliam uiam ostendit,  que ducit ad regna celorum. Quoniam uxor Lot in statuam salis conuersa est, multum nobis ad exemplum et cautelam proficere debet, ut illius pena nostra salus et medicina fiat. Neque retro respiciamus, uel ea, que iam reliquimus, mente et desiderio queramus; sed ad ea que ante nos sunt extendentes, ad promissam nobis beatitudinem festinemus. Quoniam autem sal terre et lux mundi uocantur apostoli, unum idemque significare uidentur: quoniam diuina sapientia, et lumen nobis est et  condimentum. Qui ipsam non habet, cecus est; qui ipsam non habet, insulsus, ineptus et fatuus est. Significantur etiam SS. apostoli et doctores per illam quoque ciuitatem que super montem posita  est. De hoc autem monte scriptum est: »uenite, ascendamus ad montem Domini, et domum Dei Iacob, et docebit nos uias suas ,« etc. Et alibi: »Super montem excelsum ascende tu, qui euangelizas Sion. Exalta in fortitudine uocem tuam, qui euangelizas Ierusalem .« Ipse quoque Saluator noster de seipso loquitur, dicens: »Ego autem constitutus sum rex ab eo super Sion montem sanctum eius, predicans preceptum eius .« Mons igitur Ecclesia, ciuitas uero apostoli et doctores, quorum munimine et fortitudine ceteri defenduntur, et ad quos, quasi ad presidium inexpugnabile, omnes confugiunt. Tot sunt igitur ciuitates, quot sunt episcopi et doctores, quoniam qui super montes positi sunt, abscondi et celari  non possunt. Unde est illud: »Fili hominis, speculatorem posui te domui Isrel .« In monte sedebat iste qui in specula positus erat. Inde episcopi superuidentes, uel intendentes interpretantur. Non solum autem Ecclesie, uerum etiam singule queque uirtutes montes dici possunt. Magnus mons humilitas, magnus mons misericordia, similiter pax et patientia. Ad hos igitur montes inuitantur episcopi et sacerdotes, quando per prophetam dicitur: »Super montem excelsum ascende tu qui euangelizas Sion.« Prius itaque in montem ascendat, qui uult euangelizandi officium suscipere. Hoc enim significabat Saluator noster, cum toties non solum discipulos, uerum etiam turbas, que eum sequebantur, in montes secum ducebat. »uidens,  inquit Euangelista, iehsu turbas, ascendit in montem .« Et in alio loco: »Assumpsit iehsu Petrum, et Iacobum, et Ioannem, et ascendit in montem « Unde et Euangelista dicit eum, secundum consuetudinem, in montem Oliueti ascendisse. Notandum autem quod ait, secundum consuetudinem suam. Hanc autem consuetudinem discipuli quoque tenuerunt, et frequenter in hunc montem conueniebant. Ibi eos recumbentes inuenit iehsu, quando celos ascendit. Mons Oliueti, mons misericordie interpretatur, quoniam Grece oleon, Latine misericordia dicitur. Beata illa ciuitas, beatus ille episcopus, qui in hoc monte positus est. Hic est mons excelsus de quo Dominus celos ascendit, de  quo nobis recta uia preparatur in celum; qui in hoc monte habitat, securus est. Requiretur in iudicio, in quo unusquisque monte habitauerit. Sed nullius montis habitatores tantam in iudicio gloriam habebunt, quantam qui habitauerint in monte Oliueti, in monte misericordie et pacis, in monte caritatis et pietatis; pax enim, pietas, misericordia et caritas pene idem significare uidentur. Et uide modo quid in iudicio dicturus sit Dominus: »uenite, benedicti Patris mei, percipite regnum .« Quare? »Quia esuriui, et dedistis mihi manducare; sitiui, et dedistis mihi bibere; hospes fui, et collegistis me; infirmus, et uisitastis me;  nudus, et cooperuistis me; et in carcere fui, et uenistis ad me « Hec autem opera cuius sunt? nisi misericordie, caritatis, et pietatis, et pacis, ac sanctimonie, sine qua, ut Apostolus ait, nemo Deum uidebit. Dicat igitur Propheta, et iterum dicat: »Super montem excelsum ascende, tu qui euangelizas Sion.« uis predicare? uis euangelizare? uis ut credatur tibi? uis ut tuus sermo et tua predicatio suscipiatur? Ascende prius in hunc montem excelsum; esto misericors et pius; dilige pacem, et pietatem, et caritatem, et tunc predica, et confidenter loquere; omnes enim obedient tibi, et uerba tua libenter suscipient. Multi enim bene predicant, sed male uiuunt, de 571 quibus Apostolus ait: »Qui predicas, non  furandum, furaris; qui dicis, non mechandum, mecaris; qui abominaris idola, sacrilegium facis. Quare ergo qui alium doces, te ipsum non doces? .« Isti tales in montem excelsum non ascenderunt. Propheta tamen omnes predicatores in montem excelsum ascendere iubet. Dominus autem, et Saluator noster non solum predicatores, uerum etiam omnes homines secum in montes trahit et ducit: »Cum, inquit, exaltatus fuero a terra, omnia traham ad me ipsum .« Cui etiam Ecclesia dicit: »Fuge, dilecte mi, assimilare capree, hinnuloque ceruorum super montes aromatum .« uidemus igitur quod montes diligit Dominus. »Qui ergo in Iudea sunt, fugiant ad montes .« Non omnibus ad omnes montes ascendere datum est; multi enim sunt. Ascendisti in montem fidei, transi in montem misericordie; sequere Iesum ascendentem  . Qui sequitur eum non ambulat in tenebris, sed habebit lumen uite . Quod ipse prestare dignetur: qui, etc.



SERMO II. DE EISDEM.

»Nemo accendit lucernam et ponit eam sub modio, sed super candelabrum, ut luceat omnibus qui in domo sunt .« Dominus et Saluator noster paulo superius in hoc Euangelio dicit, quod regina Saba a finibus uenit terre audire sapientiam Salomonis . Erat igitur Salomon lucerna  ardens et lucens, qui super totius regni candelabrum positus, cunctas in circuitu gentes suo fulgore illustrabat, suaque sapientia illuminabat. uenit autem hec regina, sicut in libris Regum scriptum est, cum comitatu multo, camelis diuitias multas portantibus. Dedit autem Salomoni centum et uiginti talenta auri purissimi, multosque lapides pretiosos, et aromata multa, et qualia non sunt illata prius in Ierusalem. uenit autem ut interrogaret regem de multis questionibus quas habebat in corde suo. De quibus omnibus postquam sufficientem responsionem accepit, ait: uerus est sermo quem audiui  in terra mea, et dimidia pars  sapientie tue mihi nuntiata non est .« uidens autem domos, familias, ministros, cibos regios, et holocausta que offerebantur, non erat in ea ultra spiritus. Dedit autem ei Salomon quecunque petiuit ab eo, preter illa que obtulerat munere regio. Dicendum est igitur quid significat regina Saba, quid comitatus, et cameli eius, quid diuitie, quid lapides pretiosi, et aromata, que secum attulit: dicendum pretera quid Salomon quid domus, familie, ministri, ceteraque significent. Hec regina sancta Ecclesia est, de qua Psalmista: »Astitit regina a dextris tuis in uestitu deaurato circumamicta uarietate .« Hec autem uenit a finibus terre. Hec uenit ab ortu solis et occasu, et meridie  , ut audiret  sapientiam Salomonis, illius scilicet Salomonis qui de se ipso ait: »Ecce plusquam Solomon hic .« Illi autem cameli tantas diuitias afferentes, patriarche et prophete esse uidentur. Isti sunt illi cameli de quibus eidem Ecclesie dicitur: »Inundatio camelorum operiet te, dromedarii Madian et Epha. Omnes de Saba uenient, aurum et thus deferentes et laudem, Domino annuntiantes .« Omnes, inquit, uenient de Saba, sequentes hanc, de qua loquimur, reginam Saba. Si uis uidere diuitias quas isti cameli afferunt nobis, et regno nostro, aperi thesauros quos isti portant, et uidebis diuitias inestimabiles. Thesauros autem libros uocamus, in quibus aurum purissimum, lapides pretiosi, aromata multa reposita  sunt, per que uidelicet omnia, diuitias spirituales, omnisque sapientie scientieque plenitudinem, et omnia quecunque ad ornatum et sanitatem anime sufficere possunt, intelligimus. Tot sunt igitur thesauri, quot et sunt prophetarum libri. De his autem thesauris ipse quoque Dominus et Saluator noster aliquando sibi necessaria suscipiebat. Cum enim post resurrectionem suam duobus discipulis, de quibus Euangelium loquitur, in specie peregrini apparuisset, ad eorum fidem corroborandam, incipiens a Moyse et omnibus prophetis, interpretatur illis omnes Scripturas que de ipso erant. Hoc autem faciens, in thesauros utique prophetarum manum mittebat, et diuitias illas inde trahebat, quibus infirmas discipulorum mentes sanabat, et in  fidem amoremque suum corroborabat. Camelorum autem unicum et singulare officium est onera portare, cui seruitio nullum aliud animal tam idoneum esse putatur. Si quis hec tam magna camelorum nostrorum onera considerare uelit, merito per camelos, sanctos patriarchas et prophetas significare intelliget. Solus enim Moyses, quinque, ut ita dicam, saccos attulit nobis tantis diuitiis refertos, tantoque auri pondere plenos, ut uix omnes huius mundi homines leuare et portare ualeant, quos solus iste camelus ferebat. Similiter etiam Isaias, Ieremias, Ezechiel, ceterique prophete magna nobis cunctarum diuitiarum pondera attulerunt,  que regina 572 Saba, sancta uidelicet Ecclesia, mater nostra, quotidie Saluatori nostro, uere Regi pacifico, qui per illum Salomonem significabatur, offerre non cessat. Psalmus ille, qui pro Salomone titulatur, de hoc Salomone intelligi debet, quoniam de primo Salomone intelligi non ualet  . Quomodo enim de illo intelligetur? »Adorabunt eum omnes reges terre, omnes gentes seruient ei. Et dominabitur a mari usque ad mare, et a flumine usque ad terminos orbis terrarum .« Huic ergo offeramus aurum nostrum, huic seruiat sapientia nostra, puritas et religio nostra; si quos mores honestos habemus, huic offeramus. Semper cum odoribus, semper cum aromatibus ueniamus  ad eum; sicut fecit hec regina Saba, et sicut fecerunt Maria Magdalene, et Maria Iacobi, et Salome, que emerunt aromata, ut uenientes ungerent ipsum, scilicet Iesum. Interrogemus eum de questionibus nostris; ipse nos doceat, ipse nobis respondeat; alium magistrum non queramus. Quem ueritas docet, errare non potest. »Omnis sapientia ab ipso est, et cum eo fuit semper, et est ante euum .« uidimus domos eius, uidimus famulos, et ministros eius, gustauimus de cibis mense eius. Accessimus ad holocausta et sacrificia eius, quorum omnium cum solam figuram uideret regina Saba, pre nimio stupore et admiratione spiritum amisit. Amittamus igitur et nos spiritum inflationis et superbie, ut eius spiritum habere  mereamur. »Beati enim pauperes spiritu, quoniam ipsorum est regnum celorum .« Ille spiritus beatus est, cuius paupertas bona est. De quo et alibi dicitur: »uelociter exaudi me, Domine, defecit spiritus meus .« Domus eius, famuli et famule, et ministri eius nos esse debemus. Non solum domus, sed et templum Dei dicuntur sancti. »Nescitis, inquit Apostolus, quia templum Dei estis, et Spiritus sanctus habitat in uobis .« De talibus autem ministris ipse Dominus loquitur, dicens: »uolo, Pater, ut ubi ego sum, ibi et sit minister meus .« Ministri igitur apostoli sunt, ministri episcopi, et sacerdotes sunt, diacones etiam ministri interpretantur. Nam et ipse Dominus  minister fieri dignatus est, sicut ipse ait: »Non ueni ministrari, sed ministrare, et ponere animam meam redemptionem pro multis .« Mense illius utriusque Testamenti pagine sunt. De hac mensa scriptum est: »Parasti in conspectu meo mensam, aduersus eos qui tribulant me .« Duas mensas magnas habemus, Nouum et uetus Testamentum; quarum cibi suauissimi et refectioni et sanitati proficiunt. Super hanc mensam per singula sabbata panes calidi poni iubentur, antequam candelabrum positum est, ad illas tantas delicias illustrandas. His cibis, Deo gratias, iam assueti sumus, eorum dulcedinem atque saporem  cognoscimus. Hec mensa ostendit nobis panem uiuum, qui de celo descendit. Hec docuit et monstrauit nobis calicem Noui Testamenti. Ad hanc mensam ministrant apostoli; ad hanc ministrat Paulus seruus Iesu Christi; de hac suscipit illam sapientiam quam loquitur inter perfectos. Tantum aurum attulit regina Saba, ut si diuidatur, unicuique apostolorum decem talenta in partem ueniant. Centum namque et uinginti duodecies decem faciunt. Qui uero decem talenta habet, quid amplius habere potest? Illi enim, qui habebat centum mnas, cum Dominus dari iussisset, responsum est: »Domine, habet decem mnas ;« quasi diceret: Quid huic amplius dari potest, qui ad totius perfectionis summam peruenit? Similiter autem et rex  Tyri centum et uiginti talenta de auro purissimo Salomoni attulit, e quibus uasa templi fabricata sunt. Non fuit hoc sine mysterio, quod rex Tyri et regina Saba in hoc numero concordarunt. Dominus et Saluator noster, cui nichil aliud nisi Pater solus et Spiritus sanctus comparari potest, cum dixisset: »Regina Saba uenit a finibus terre audire sapientiam Salomonis,« egregie satis addidit, dicens: »Ecce plus quam Salomon hic.« Quomodo enim Salomone maior non erat, qui ipsius Salomonis creator, et Dominus erat  ? Quod quidem ueraciter de se ipso intelligi uoluit; attamen ego de seruo eius, cuius hodie festa celebramus, beato Benedicto uere dicere possum: »Ecce plus quam Solomon hic.« Queris fortasse in quo maior sit? In  sapientia, in iustitia, in fortitudine, in temperantia, et super hec omnia ditior illo et potentior illo. Non dico de sapientia huius mundi, que stultitia est apud Deum, ad quam iste nunquam accedere uoluit; sed de illa sapientia que uera est, et que ducit hominem ad uitam eternam. Neque dico de diuitiis temporalibus que de templo sublate sunt ab Aegyptiis et Chaldeis; sed de diuitiis eternis, semperque mansuris, que ab angelis reponuntur in celis  . His diuitiis abundauit beatus Benedictus: His semper ditissimus fuit, ibique eas reposuit, »ubi fures non effodiunt neque furantur .« De talibus diuitiis Apostolus ait: »Sicut egentes, multos autem locupletantes; tanquam nichil habentes, et omnia possidentes .« Ego sapientem et iustum illum uocare non 573 audeo, qui relicto Deo patrum suorum, preter quem alius Deus non est, deos gentium, qui nichil aliud sunt quam demonia, coluit et adorauit. Quis fortitudinem et temperantiam habuisse dicat, qui inter feminas effeminatus adeo a libidine superatus est, et mulierum blanditiis emollitus, ut uxoribus suis templa construeret, in quibus suis idolis immolarent. uerum est, quod sancti Patres nostri  de hoc homine dicunt, quod ex bonis initiis malum finem habuit. Sunt tamen  qui eum postea et disciplinam elegisse, et penitentiam egisse affirment  . Clemens enim est Deus, et facile ignoscit, penitentes recipit, et neminem ad se uenientem repellit. »Peccator enim in quacunque hora conuersus fuerit, uita uiuet, et non morietur .« O si regina ista Saba uenisset ad beatum Benedictum, et audiuisset sapientiam ex ore eius, et si uel nunc uenire posset, et uidere domos eius, filios et fratres eius, mensas et cibos eius, qualiter omnia sunt ordinata, quam bene disposita, quomodo omnibus est cor unum et anima una; et nemo dicit aliquid esse suum, sed sunt illis omnia communia; quomodo se diligunt  omnes; quomodo sibi inuicem obediunt omnes, quantus amor, quanta caritas est inter omnes, quanta dilectio: si, inquam, illa regina Saba, tam prudens, tam sapiens, tam religiosa, tam Deo deuota, hec omnia uidere potuisset; uere totum priorem spiritum amisisset, quia sancti Spiritus gratiam suscipere meruisset. uenit tamen quotidie ad nos regina Saba, imo non uenit, quia semper nobiscum est; cuius membra non sumus; ipsa est mater nostra, sancta uidelicet Ecclesia, que per illam reginam significata est, ferens et offerens aromata multa Saluatori nostro Iesu Christo; cui est cum Patre et Spiritu sancto honor et gloria in secula seculorum. Amen.



SERMO III. DE EISDEM.

 Legitur in Genesi  quod serui Abraham fodiebant puteos, Philisthiim uero implebant eos terra. Multos autem puteos foderunt serui Abraham, quos diuersis nominibus ipse uocauit. Alium si quidem uocauit Calumniam, alium Inimicitias, alium Latitudinem, alium Bersabee, id est abundantiam, uel satietatem; alius uiuentis, et uidentis uocatus est. Ista nomina, que puteis imposita sunt, apertissime ostendunt aliud preter litteram hoc in loco esse querendum. Dicamus ergo quid Abraham, quid serui, quid Philisthiim, quid putei isti significent. Abraham, qui pater multarum gentium interpretatur, Deus omnipotens est, omnium creaturarum pater et Dominus. Eius autem serui, de illis dico qui puteos fodiunt, apostoli intelliguntur, episcopi,  et doctores; inter quos beatus Paulus in tali opere peritissimus fuit, multamque huius artis peritiam suo nobis ingenio et exercitio dereliquit. Isti putei prophetarum libri, et alia illa diuitiarum sapientie et scientie Dei profunditas intelligi potest, ad quam pauci fodiendo peruenire potuerunt. Philisthei autem heretici sunt, Iudei quoque et philosophi, qui apostolorum et prophetarum doctrinam non intelligentes, et exponentes, semper has aquas obstruere  conantur. Unde et merito Philisthei cadentes poculo interpretantur, quia de uinea Sodomorum, et calice Babylonis inebriati per errorem ubique cadentes, firmis gressibus in uia ueritatis incedere non ualent. Putei autem et multi sunt, et unus; quia quamuis multi utriusque Testamenti libri sint, unum tamen dicunt omnes, unam fidem, unam doctrinam nuntiant omnes; similis aqua, similisque scientia inuenitur in omnibus Nomina quidem diuersa sunt; sed fides, et doctrina una est. Ubi igitur in diuina Scriptura aliquid est quod Iudei et heretici male et peruerse intelligentes nobis calumniantur, et ibi nimirum puteus ille est qui Calumnia uocatur. uelut cum de Trinitate loquimur, illico Iudei aduersum nos calumniam facientes  Scripturam illam nobis obiiciunt, qua dicitur. »Audi, Isrel: Dominus tuus, Deus unus est .« Similiter autem et Ariani, cum dicimus Patrem et Filium esse equales, ipsius Filii auctoritatem nobis subiiciunt, ubi ait: »Pater maior me est .« Inde etiam inter nos et illos inimicitiarum puteus ponitur, nobis fodientibus, illis implentibus. De illo puteo, qui Latitudo uocatur, dicit Scriptura, Philistheos contendisse. Hic est igitur ille puteus Latitudinis, de quo dicitur: »Latum mandatum tuum nimis .« Pauca enim sunt in quibus heretici, et Iudei nobis contradicunt, si ad campum sanctarum Scripturarum, earumque amplissimam latitudinem respiciamus. Nam et ipsi Saluatori nostro, cum adhuc  inter eos conuersaretur, de hoc solo Iudei calumniam facere, solebant, quod in Sabbato curaret, et Dei Filium se esse diceret. In illo ergo puteo, qui Latitudo uocatur, tota illa Scriptura intelligitur, in qua et nos et illi idem sentimus, nobisque ad inuicem non contradicimus. Ubi 574 uero inter nos et illos contentio est, ibi calumniarum  et inimicitiarum putei sunt. At uero puteus Bersabee, qui satietas et abundantia interpretatur, totam utriusque Testamenti plenitudinem significat, qua quotidie abundantissime reficimur. Idem autem significat puteus ille, qui uiuentis, et uidentis dicitur. Omnis enim diuina Scriptura, omnisque sapientia illius est, qui semper uiuit, et omnia uidet Unde  etiam scriptum est quoniam »Omnis sapientia a Domino Deo est, et cum eo fuit semper, et est ante euum .« Iuxta hunc puteum Bersabee habitabat Abraham, quando Abimelech uenit ad eum, ut cum eo pactum faceret. Deditque ei septem agnas; quas cum ille de manu eius suscepisset, ait Abraham: »He erunt in testimonium mihi, quia ego fodi puteum istum .« Sic igitur et nos, si quando heretici, Iudei, gentiles nobiscum pactum facere uolunt, ad puteum accedamus, ad Euangelia ueniamus, simulque omnes de uno fonte bibamus, et unam fidem teneamus. Suscipiant septem agnas de manibus nostris, per quas septem  gratie Spiritus sancti significantur, quas quidem nulli alii preter Christianos uel dare, uel accipere possunt. Nullo alio modo inter nos et illos pactum et concordiam fieri licet. Soli illi has agnas suscipiunt qui ex aqua et Spiritu sancto regenerantur. He sunt nobis in testimonium, de quo puteo hec bibemus, et quam fidem teneamus. Seruus Abrahe ad puteum inuenit Rebeccam , per quam S. Ecclesia significabatur; que inter hos puteos habitatura, et nunquam ab eis recessura erat. Cumque iam rediens domui appropinquaret, ecce Isaac ad meditandum in agrum exierat, pergebatque per illam uiam que ducit ad puteum, cui uiuentis, et uidentis nomen est. Non est sine causa, quod omnes uiri, et mulieres ad puteos tendunt, et ad aquas  festinant. His enim lauamur, et satiamur, et quod maius est, Creatori omnium associamur. Similiter et Iacob fugiens Esau, et ueniens in Mesopotamiam, iuxta puteum inuenit Rachel : ipsa enim pascebat oues; et amoto lapide ab ore putei, quo puteus claudebatur, et adaquauit oues, et osculatus est eam, indicans ei, quod frater eius esset. Non uacat a mysterio, quod uir sanctus sororem, et uxorem ad puteum inuenisse narratur. Nulla enim anima Saluatoris nostri, qui per Iacob signicatur, soror, uel uxor esse poterit, nisi prius ad baptismatis aquas, et ad sanctarum Scripturarum puteos accedens, bibat de fontibus Isrel. Ipse est enim, qui ab ore putei utriusque Testamenti lapidem amouit: ipse est leo de tribu Iuda, qui librum  aperuit: ipse est Pastor bonus, »qui dilexit nos, et lauit nos a peccatis nostris in sanguine suo .« Moyses quoque de Aegypto fugiens , et ueniens in terram Madian, ad puteum utique inuenit Sephoram, quam postea duxit uxorem. Erant autem septem filie sacerdoti Madian, et ipse patris sui oues pascebant, que cum uellent adaquare greges, superuenerunt pastores, et eiecerunt eas. Tunc igitur Moyses defendit puellas, pastores eiecit, et potum ouibus dedit. Significabat Saluatorem nostrum, qui S. Ecclesiam ducturus erat in sponsam, quam illa Sephora significat: si quidem Sephora pulchra interpretatur. De Ecclesia uero scriptum est, quod non habet maculam, neque rugam  . De qua et in Canticis canticorum dicitur: »Tota pulchra es, amica mea, et macula non est in te .« Et ipse quidem a mal s pastoribus eam defendit, per quos heretici significantur: de quibus ipse quoque Dominus ait: »Si ignoras te, o pulcherrima inter mulieres, abi et pasce hedos tuos iuxta tabernacula pastorum .« Narrat historia , quod uenit populus in torrentem Arnon, cumque ad bibendum aquas non habuisset, precepit Moyses, ut soli duces populi cum suis baculis puteum foderent. Quod cum illi fecissent, exiuit aqua in abundantia. Unde canticum simul omnes cantabant, dicentes: »Ascendat  puteus. Concinebant: Puteus quem foderunt principes, et parauerunt duces multitudinis in datore legis, et in baculis suis .« In his populi ducibus apostoli, episcopi, omnesque Ecclesie prelati figurantur. Illi enim sunt qui baculos ferunt  , quamuis quidam illorum non intelligentes cur baculum ferant, neque puteos fodere uolunt, et fodere uolentibus aliquando impedimentum faciunt. Ecce Moyses precipit, imo Dominus, qui per Moysen significatur, ut principes, et qui baculos ferunt, puteos fodiant, Scripturas aperiant; et baculos episcopi abscondunt, et pecuniam sibi creditam terre infodiunt  , et siti populum perire permittunt. Quales fossores olim fuerunt, quales et quantos puteos foderunt, quas  de profundo aquas eduxerunt! Aquas utique uiuas, et salientes, in uitam eternam. Talis fuit beatus Gregorius, talis Hieronymus et Augustinus, et talis Ambrosius et Hilarius. Tales et multi alii, qui otiosi esse noluerunt. Sed quid dicam de beato Benedicto, qui tam egregium nobis puteum 575 fecit, cuius aqua saluberrima atque dulcissima omnibus sitientibus, et bibere uolentibus, et refectioni proficit et saluti. Nullus post apostolos et euangelistas puteus factus est, qui tot homines satiasset, et a mortis periculo cunctisque passionibus liberasset. Quicunque fratres, quocunque labore fatigati sumus, festinemus ad puteos: ibi Iesum inueniemus, et ipsum fatigatum super puteum sedentem, et cum muliere Samaritana colloquentem.  Hoc enim dicit euangelista, quod »iehsu fatigatus ex itinere sedebat super puteum. Et ecce mulier uenit de Samaria haurire aquas .« Magna mysteria tunc temporis reuelata sunt, quando Saluator noster super illum puteum mulieri illi se manifestare dignatus est. Hoc tantum nos modo dicere sufficiat, quod si iehsu fatigatus ad puteum uenit, quanto magis nos de omnibus fatigationibus et laboribus nostris apud sanctarum Scripturarum puteos omnem consolationem querere debemus! Et sicut Apostolus ait: »Per patientiam et consolationem Scripturarum spem habeamus .« Ibi enim semper inuenitur iehsu: ibi eius consolatio presto est: ibi omnes fatigati recreantur, consolantur et letificantur. Ecce de puteis satis diximus.  De cisternis nichil locuti sumus. Habent enim et ipse bonam aquam, utpote de sursum uenientem et a nubibus descendentem. »Omne enim datum optimum, et omne donum perfectum de sursum est, descendens a Patre luminum .« De cisternis autem Salomon loquitur, dicens: »Bibe aquam de cisterna tua, et fluenta putei tui; deriuentur fontes tui foras, in plateis aquas diuide. Habeto eas solus, nec sint alieni participes tui .« Cisterna mea Euangelium est; de hoc me semper bibere delectat. Quod quia in quibusdam  difficile est, non immerito etiam puteus uocatur. Cuius aquas et doctrinam quia non celare, sed cum omnibus Christianis communes habere debemus, ideo bene dicitur: »Deriuentur fontes tui foras, et in plateis diuide .« Sed quia scriptum est: »Nolite sanctum dare canibus, uel mittere margaritas ante porcos ,« digne additum est: »Habeto eas solus, ne sint alieni participes tui.« Alieni namque sunt, quicunque nostre fidei non sunt. Cum talibus autem hec aqua participanda non est, que de illo fonte nobilissimo manat; de quo scriptum est: »Quoniam apud te est fons uite, et in lumine tuo uidebimus lumen .« Quod ipse nobis prestare dignetur, qui uiuit, et regnat, etc.



SERMO Iu. DE EISDEM


»Sint lumbi uestri precincti, et lucerne ardentes in manibus uestris .« Non possunt alii esse lucerne ardentes, nisi illi qui lumbos precinctos habent. Lucerne quidem esse possunt, ardentes esse non possunt. Nisi enim ignis inferior exstinguatur, superior lucere non potest. Inferior ignis luxuria est; superior, quis alius nisi gratia Spiritus sancti? Lucerne antem ipsi sunt, qui nisi continentiam et castitatem habuerint, non lumen et claritatem, sed tenebras ministrant et cecitatem. »Cecus enim si cecum duxerit, ambo in foueam cadunt « Domini sententia est. De talibus lucernis dicit Propheta: »Illuc producam cornu Dauid, paraui lucernam Christo meo .« Unde et in Euangelio dicitur:« Erat autem Ioannes lucerna ardens, et lucens .« De talibus et Dominus ait: »Nemo accendit lucernam, et in abscondito ponit, neque sub modio, sed super candelabrum, ut luceat omnibus, qui in domo sunt .« Qui ergo lucerna esse uult, lumbos precingat, continentiam et castitatem custodiat. Sic enim precinctos esse oportet, qui Salomonis custodiunt lectum. Lectus Salomonis est Ecclesia, illius uidelicet Salomonis qui ait »Ecce plusquam Salomon hic .« Unde et in Canticis canticorum dicitur: »En lectulum Salomonis sexaginta fortes ambiunt, ex fortissimis Isrel: omnes tenentes gladios, ad bella doctissimi, uniuscuiusque ensis super femur suum propter timores  nocturnos .« Illi bene precincti sunt qui super femur suum, suum gladium habent, illum uidelicet gladium, quo castissima Iudith Holofernem interfecit . Apostolus non solum episcopos et sacerdotes, uerum etiam omnes Christianos, sanctos, castos et continentes esse iubet. Ait enim: »Qui habent uxores tanquam non habentes sint, et qui solutus est ab uxore non ducat uxorem .«



SERMO u. DE EISDEM.

»Homo quidam peregere peregre profisciscens uocauit seruos  suos, et tradidit illis bona sua. Et uni dedit quinque talenta, alii uero duo, alii autem unum, unicuique secundum propriam uirtutem, et 576 profectus est statim .« Homo iste Saluator noster est, qui uerus Deus et uerus homo, non secundum diuinitatem, que ubique est, sed secundum humanitatem profectus peregre, carnem nostram ad celestia uexit, et ad Patris dextram collocauit. Felix peregrinatio, ubi peregrini, mox ciues facti, tantis diuitiis ditantur, ut preteritorum omnium obliuiscantur. Quinque autem talenta, et duo, et unum idem significant, et quantum duo, tantum et unum. Sunt autem qui per quinque talenta, quinque corporis sensus intelligere uolunt: uisum uidelicet, auditum, gustum, odoratum et tactum.  Qui ideo quidem corporis sensus dicuntur, quoniam eorum instrumenta in corpore sunt, et ipsius corporis membra sunt; sensus autem ipsi non corporis, sed anime sunt. Tolle animam, et uacua remanent instrumenta; quia neque oculi uident, neque [f. add. aures] audiunt, neque ipsius uisus et auditus instrumenta sunt: similiter autem et in aliis. Unde manifestum est, instrumenta quidem ad corpus, sensus autem ipsos specialiter ad animam pertinere. Quinque autem sensus in anima sola intelligentia consistunt. Nulla alia instrumenta ibi sunt quibus sensus uarientur. Ipsa sola pro oculis, pro auribus, pro naribus, pro ore, et pro manibus habetur. Anima autem solo intellectu uidet, audit, olfacit, gustat et tangit. Neque diuersis sensibus diuersa  instrumenta, quoniam solus intellectus in omnibus sufficit. Unum igitur talentum intellectus est, in quo solo, et quinque talenta, et duo continentur, quoniam et quinque sensus, et memoria, et uoluntas in solo intellectu consistunt. Qui igitur habet unum talentum, id est intellectum, ipse habet et duo talenta, id est memoriam et intellectum. Ipse habet et quinque talenta: uisum scilicet, auditum, gustum, odoratum et tactum. Qui enim unum illum habet, omnes habet, et qui non omnes habet, illum unum habere non potest. Ut enim de maioribus taceamus, unum uerbum duarum syllabarum non possumus nos sine memoria intelligere. Ut, uerbi gratia, cum dicitur homo, nisi primam syllabam memorie  commendemus, ut sequenti syllaba eam coniungere ualeamus, nunquam procul dubio totum nomen intelligemus, cuius partes in memoria non habemus. Manifestum est ergo quod sine memoria intellectus haberi non potest. Qui igitur unum talentum habet, et duo quidem necessario habet; duo uero, memoria et intellectus, sine quinque sensibus esse non possunt. Quod enim insensibile est, neque intellectum, neque memoriam habere potest. Habet igitur et quinque, qui duo habet. Idem igitur significatur unum talentum, quod per quinque, et per duo significatur. Cui ergo datur intellectus, illi datur memoria simul et intellectus; illi preterea dantur et quinque sensus spirituales. Unde alius euangelista non quinque, uel duo talenta, sed unum tantum  talentum posuit; quod non talentum, sed mnam uocauit. Ait enim: »Homo quidam proficiscens uocauit seruos suos, et dedit illis decem mnas .« Decem erant talenta, decem erant et serui. Non decem singuiis, sed singulis singula dedit. Hoc autem ex eo intelligitur quod reuertenti Domino dicunt: »Domine, mna una decem mnas acquisiuit; et: Mna tua fecit quinque mnas .« In eo enim, quod unam singulariter ponunt, non decem, sed unam se accepisse ostendunt. Et bene decem talenta, et decem serui esse dicuntur, quia omnes numeri in hoc numero continentur; de quo iam sepe locuti sumus. Quod autem ait, quod homo iste peregre proficiscens uocauit seruos suos, et tradidit illis bona sua: si de quinque sensibus  intelligatur, inconueniens esse fortasse uidebitur. Quomodo enim tunc Saluator noster suis discipulis hos sensus dedit, quos iam in ipsa natiuitate acceperant, et quos non solum Christi, sed serui quoque diaboli habent? Hoc igitur non de corporis, sed de anime sensibus intelligatur, per quos, ut iam diximus, spiritualis intelligentia significatur. Et hanc quidem dedit Dominus seruis suis, peregre proficiscens, quam nullus hominum habere potest, nisi ab ipso et per ipsum. Hanc autem intelligentiam non habet Iudeus; hec proprie Christianorum est. Unde Apostolus ait: »Littera occidit, spiritus autem uiuificat .« Hanc autem intelligentiam illi habent, qui non terrena, sed celestia querunt, et in omnibus que agunt, semper Deo  placere desiderant. Ecce pecunia data est, uiderit unusquisque quomodo operetur in ea. Cito, et post modicum uenturus est Dominus rationem ponere cum seruis suis. »Sed quis putas est fidelis seruus et prudens, quem constituit Dominus super familiam suam, ut det illis cibum in tempore? Beatus ille seruus, quem cum uenerit Dominus, inuenerit sic facientem .« Beatus quem pecuniam suam, cibum suum, annonam spiritualem, et epulas diuini eloquii fideliter ministrantem inueniet. Ipse enim audire merebitur: »Euge, serue bone et fidelis, quia super pauca fuisti fidelis, supra multa te constituam; intra in gaudium Domini tui ,« Et tunc quidem alii  super decem ciuitates, alii super quinque ciuitates constituentur. In quo nimirum ipsa sanctorum gloria, quamuis magna satis omnibus sit, aliis tamen maior, et aliis minor esse monstratur. »Differt enim, ait Apostolus, stella a stella in claritate; sic et resurrectio mortuorum. Alia est enim claritas solis, alia claritas lune, et alia claritas stellarum .« Sed quamuis claritas in gloria diuersa sit, beatitudo tamen 577 non diuersa, sed omnino eadem erit, quoniam uniuscuiusque gloria omnium communiter gaudium et letitia erit; qualis enim nunc concordia est inter omnia membra corporis nostri, talis erit inter omnia membra illius superne ciuitatis. uideamus modo quid illi quoque Dominus dicturus sit, qui talentum  suum abscondit, et pecuniam Domini sui terre suffodit. Accedens, inquit Euangelista, et ille qui unum talentum acceperat, ait: »Domine, unum talentum tradidisti mihi, quod in sudario repositum custodiui. Ecce habes quod tuum est. Timui te, quia homo austerus es; metis ubi non seminasti, et congregas ubi non sparsisti .« Cogitaui ergo mecum, ac si diceret, in corde meo abscondere eloquia tua, ne si in uanum pecuniam tuam expenderem, et uerba tua non obedientibus nuntiarem, mihi quidem labor solummodo esset; illis uero maior inde pena fuisset, quod iam ulterius excusationem habere non possent; utpote illi, qui et scirent, et intelligerent uoluntatem Domini sui. Cum enim etiam illos iudicaturus et damnaturus sis,  super quos non seminasti, et super quos uerbi tui semina non sparsisti; quid illis te facturum esse putamus, qui uerba quotidie audierunt, illis tamen obedire noluerunt? Talis tamen excusatio quam uana et inutilis sit, ipsius Domini responsione monstratur. »Serue male et piger, sciebas quod ego homo austerus sum, metens ubi non seminaui, et colligens ubi non sparsi; quare ego non dedisti pecuniam meam ad mensam, et ego ueniens utique cum usuris exegissem illam?« . Si me, inquit, talem esse sciebas, quomodo me offendere non timebas? Non timor hoc, sed pigritia fecit. »Piger« enim »propter frigus arare noluit; mendicabit igitur estate, et non dabitur ei .« Siue ergo obediant, siue non obediant subiecti  pretatis, tamen tacendum non est. Unde ad Ezechielem Dominus ait: »Fili hominis, speculatorem posui te domui Isrel. Nisi annuntiaueris iniquo iniquitatem suam, animam eius de manu tua requiram. Si autem annuntiaueris, et ipse te audire noluerit, ipse in iniquitate sua morietur; tu autem animam tuam liberasti .« Nemo igitur pecuniam sibi creditam, nemo talentum sibi commissum abscondere uelit. »Qui abscondit frumentum, maledicitur in populis .« Nemo lucernam sub modio ponat. Mensa quoque propositionis non intra uelum recondita, sed extra posita est. Dicitur de sacerdote, quando ingreditur uel egreditur de sanctuario, nisi tintinnabula audita  fuerint, morte morietur . Tintinnabula sacerdotum lingue, uoces et sermones sunt. Isti sunt quibus dicitur: »Qui reminiscimini Dominum, ne taceatis et detis silentium ei .« Omnes de talentis istis aliquod habemus; nemo se excusare potest, nisi forte qui sensum et intelligentiam non habet. Que qui non habet pecora inferior est; si quidem et pecora habent sensum, et intellectum. Quod est sensus in corpore, hoc intellectus in anima est. Nemo sine his bonum aliquod uel malum agere potest. Neque ad iustitiam, uel ad peccatum eis imputatur, qui sine his aliquid operantur.  Modo talentum suum quilibet abscondere potest; sed uenturus est Dominus, qui id quod dedit non ignorat; ab unoquoque requiretur. Quidquid facere potuit, et facere noluit. A malis seruis et pigris auferetur tunc talentum, et retributio talenti, et dabitur ei qui habet decem talenta. Qui uero fidelis fuerit, et in talento sibi  tradito bene laborauerit, gaudens et exsultans a Domino audiet: »Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui,« etc. Qui uiuit et regnat,« etc.



SERMO uI.---DE EISDEM.

»uigilate, quia nescitis qua hora Dominus uester uenturus est. Illud autem scitote quia si sciret paterfamilias  qua hora fur ueniret, uigilaret utique, et non sineret perfodi domum suam .«

»Deus manifestus  ueniet, Deus noster, et non silebit .« Hoc autem erit in iudicio. Sed et nunc quotidie uenit Dominus, quotidie seruos suos uocat, et eos, quos reperit uigilantes, et in bonis operibus perseuerantes, secum ad celestia ducit, et sicut sequentia manifestant  : »Super omnia bona sua constituet eum .« Si ad ultimum aduentum respiciamus, et bonos, et malos omnes uigilantes inueniet. Non erit tunc tempus dormiendi, siue boni, siue mali aliquid agendi; sed solummodo timendi, et iudicium exspectandi. »Ergo dum tempus habemus, ut ait  Apostolus, operemur bonum ad omnes .« Hoc est enim uigilare, in bonis operibus perseuerare. Illa anima dormit, imo quasi mortua iacet, que negligens et desidiosa est, et nichil boni operatur. uigilant homines, ut custodiant domos 578 suas. Et tunc diuitie maiores, et latrones ferociores sunt hic quam ibi. Ille diuitie temporales sunt, iste eterne. Illi latrones uisibiles sunt, isti uideri non possunt. »Inimicus enim noster diabolus, tanquam leo rugiens, circuit querens quem deuoret .« Sed uigilare quilibet potest, si quidem et latrones uigilant. Unde quidam ait:

Ut iugulent homines surgunt de nocte latrones.
  Ut teipsum serues non expergisceris? Sed iste uigilie sunt male. Ille autem bene uigilabat, qui ait: »Media nocte surgebam ad confitendum tibi .« Iste non solum uigilabat; sed et uigilando Deum laudabat. Ille uigilie bone sunt, que otiose non sunt, et in Dei laudibus fiunt. De quibus et alibi ait: »Si dedero somnum oculis meis, et palpebris meis dormitationem, et requiem temporibus meis; donec inueniam locum Domino, tabernaculum Deo Iacob .« Iste ergo ideo uigilabat, ut in sui corporis habitaculo dignam Deo domum edificaret, non ut uerbis otiosis, et uanitatibus  uacaret. Tales uigilias et Apostolus querit, ubi ait: »Hora est iam nos de somno surgere, nunc enim propior est nostra salus quam cum credidimus. Nox precessit, dies autem appropinquauit. Abiiciamus ergo opera tenebrarum, et induamur arma lucis, sicut in die honeste ambulemus .« Et reuera ille bene uigilat, qui diaboli et tenebrarum operationes fugit, et lucis ueritatisque armis indutus, honeste et composite Deo seruit. Unde et alibi dicit: »uigilate, iusti, et nolite peccare.« Melius est enim non uigilare, quam uigilare et peccare. »uigilate et orate, et state in fide, uiriliter agite, confortamini in Domino, et omnia in caritate fiant .« Ille bene uigilat qui hec omnia operatur, qui ita uigilat, non est otiosus. De  ipso enim Saluatore dicit Scriptura, quod pernoctabat in oratione in monte Oliueti, id est monte pacis et caritatis, in monte misericordie et pietatis. Illi qui in hoc monte uigilant et orant, in iudicio audituri sunt: »uenite, benedicti Patris mei, percipite regnum quod uobis paratum est ab origine mundi .« Quare? quia bene uigilastis et orastis, quia simul mecum in monte misericordie habitastis. »Esuriui enim, et dedistis mihi manducare sitiui; et dedistis mihi bibere; hospes eram, et collegistis me .« Tales uigilie bone sunt, tales otiose non sunt, tales Domino placent, et tales nos facere iubet. Tales uigilias faciebat Iudith, que Holophernem dormientem interfecit, relinquens nobis exemplum, quatenus et  nos si fornicationis spiritum perdere uolumus, ieiuniis et orationibus operam demus. His armis uicit illa, his superatus est ille. Dicitur de muliere forti, per quam Ecclesia intelligitur, quod »non exstinguetur in nocte lucerna eius .« Dicitur etiam, quod »de nocte surrexit, et dedit predam domesticis suis, et cibaria ancillis suis;« in quo nimirum eius uigilie apertissime commendantur. Saluator noster, quando natus, non dormientibus, sed uigilantibus apparuit. Dicit enim Euangelista, quod »pastores erant in regione eadem, custodientes uigilias noctis super greges suos .« His autem apparuit angelus Domini, et ait illis: »Ecce annuntio uobis gaudium magnum, quod erit omni populo; quia natus est uobis hodie  Saluator mundi, qui est Christus Dominus in ciuitate Dauid .« Audiant ergo pastores Ecclesie, audiant hoc episcopi et sacerdotes; uigilent super greges suos: uigilent semper, et solliciti sint super populum sibi commissum. Audiant Apostolum dicentem: »Preter illa que extrinsecus sunt, instantia mea quotidiana, sollicitudo omnium Ecclesiarum .« Ipse Saluator noster ad discipulos ueniens, eosque dormientes inueniens, uigilare eos precipiens, ait: »uigilate et orate, ne intretis in tentationem .« Multum ergo contra omnes diabolicas tentationes possunt uigilie et orationes. Si Domino in nauicula dormiente discipuli timuerunt, et donec uigilaret securi  esse non potuerunt; quomodo dormiente, uel non uigilante pastore esse poterunt oues secure? Ne dormiens uerenda discooperuit, quod Cham eius filius uidit et irrisit. uigilent igitur prelati, ne forte subiectorum risus et opprobria fiant. Lot quoque dormiens filias corrupit, qui si uigilasset, sui ipsius memoriam habuisset, et nunquam tantum scelus fecisset. Et tu igitur homo quicunque securus dormis, et utramque filiam, animam uidelicet, et carnem uiolas et perdis, dum eas per illicita uagari et fornicari permittis. De diuitibus scriptum est; »Dormierunt somnum suum, et nichil inuenerunt omnes uiri diuitiarum in manibus suis .« Quoties ergo diuites dormiunt, quoties ipsi sapientes, qui celestibus thesauris diuites sunt,  otio et negligentie se tradunt; toties ueras et spirituales diuitias amittunt. Due meretrices coram Salomone contendebant inter se, quarum altera filium interfecerat; dormiens quippe oppressit cum; altera autem tam negligens et somnolenta fuit, ut de sinu eius ipsa nesciente filius eius subtrahi potuerit. Ambe male, ambe meretrices erant iste, que tam negligentes et tam somnolente fuerant. Altera tamen peior, que postquam filium interfecerat, alterius quoque filium occidere conabatur. In Euangelio etiam scriptum est, quod »homo quidam seminauit bonum semen in agro suo, et dum dormirent homines, uenit inimicus homo, et super seminauit zizania in medio tritici, et abiit .« Gaudeant igitur uigilantes et prouidi, in  579 quorum messem inimicus intrare non ualet, quorum bona opera sue falsitatis semine uiolare non potest. Timeant autem dormientes et negligentes, ne bonum semen uerbi Dei, quod in suis pectoribus seminatum est, ab hoc inimico diripiatur. Et sicut alibi in Euangelio legitur: »uenit diabolus, ut tollat uerbum de corde eorum, ne credentes salui fiant .« »Beati enim qui audiunt uerbum Dei, et custodiunt illud .« Quod ipse nobis prestare dignetur, qui uiuit, etc.



SERMO uII. DE EISDEM.

Dominus et Saluator noster in Euangelio loquitur, dicens: »Beati mundo corde, quoniam ipsi Deum uidebunt .« Unde Psalmista ait: »Cor mundum crea in me, Deus, et spiritum rectum  innoua in uisceribus meis .« Illud cor mundum non est, quod odio et iniquitate et malis cogitationibus plenum est. De quo ipse Dominus ait: »Ex corde exeunt cogitationes male, fornicationes, furta, homicidia, adulteria, falsa testimonia, et similia, que coinquinant hominem .« Talia ergo corda munda non sunt. »Ex abundantia enim cordis os loquitur ;« quod ex corde abundat, manifestatur. Illud cor mundum est, in quo non uana et falsa, sed sermones et eloquia Dei reposita sunt. Quales uidelicet habebat ille qui dicebat: »In corde meo abscondi eloquia tua, ut non peccem tibi .« Unde et Salomon ait: »Omni custodia serua cor  Publicanus percutiebat pectus suum dicens: Deus, propitius esto mihi peccatori ,« qui cordis consilio se peccasse, et Deum offendisse intelligebat. Hinc est, quod sacerdotes de omni oblatione pectusculum, et armum dextrum suscipiunt , ut bene cordati, et pectorosi, cunctis ad se uenientibus de bono thesauro cordis sui bona et utilia consilia reddere ualeant. Multa corda illis necessaria sunt, qui aliorum hominum corda suis consiliis replere, et omnibus se interrogantibus de multis questionibus respondere debent. Hic est utique thesaurus noster; hic reposite sunt diuitie nostre, ideoque omni custodia et diligentia seruemus, et custodiamus corda nostra. Inter alia ornamenta sacerdotalia, rationale iudicii, iubente Deo,  factum est, quo pectus, et cor pontificis ornaretur et muniretur, et quasi signo superposito thesaurus internus repositus ostenderetur  . Erat autem rationale iudicii quadrangulum, et duplex ad mensuram palmi, factum ex auro, et hyacintho, purpura, coccoque bis tincto, et bysso retorta, opere polymito. Habebat autem lapides duodecim in quatuor ordinibus positos, in quibus sculpta erant nomina duodecim filiorum Isrel. ipsum nomen eius magnum aliquid in hoc ornamento significari ostendit, in eo uidelicet, quod non solum rationale, sed rationale iudicii uocatur. Considerare namque debet ille cuius pectus tali ornamento ornatum est, ut iudicia, que inde exeunt rationabilia fiant, et nunquam a iustitia et ratione recedant. Respiciat  semper episcopus ad rationale, legat in libro pectoris sui, uideat quomodo uocetur; magna sapientia est, multum proficiens cognoscere nomen eius. Hic solus liber sufficere posset, si tamen esset, qui intelligeret, quod per ipsum, et in ipso significatur. uidebant Iudei rationale hoc, sed non intelligebant, quod per ipsum significaretur. Illi hoc intelligunt, quibus Dominus ait: »uobis datum est nosse mysterium regni Dei, ceteris autem in parabolis .« Quidquid in utroque Testamento continetur, totum hoc in ornamento figuratur. Unde et bene super pectus, et cor pontificis ponitur, ut in illo diuini uoluminis secretario totius ueritatis, et scientie plenitudo esse intelligatur. Huc omnes  accedant, hic omnes sapientiam querant ad pontificis pectus, et ad ornamentum superpositum; et non tantum eius pulchritudinem uidere sufficiat: interrogent per singula, quid illi colores, quid aurum, quid lapides, et cetera queque significent. Nam neque ipsa mensura significatione caret. Ad mensuram palmi factum est, illius uidelicet, de quo scriptum est: »Quis mensus est pugillo aquas, et celos palmo ponderauit?«  Celi ergo, et rationale unius mensure sunt: »Celi enarrant gloriam Dei, et opera manuum eius annuntiat firmamentum .« Hanc scilicet  gloriam, que in rationale continetur. Si quadrangulum rationale non esset, libri speciem, et formam non haberet. In eius quatuor angulis quatuor Euangelia posita sunt. Habes ergo Nouum Testamentum, habes et uetus, que tibi ostendunt illa duodecim nomina filiorum 580 Isrel, ex quibus Synagoga tota processit. Duplum est rationale, ut et tu in utroque Testamento duplicem intelligentiam queras. Non enim ad litteram solam intelligere sufficit; nisi et spiritualis addatur intellectus. uides ibi aurum; ad puritatem et pulchritudinem, ad totius anime, corporisque decorem, et claritatem te inuitat. Exemplum tibi dat, quam purus, et ab omni corruptione mundus esse debeas. Si qua adhuc corruptio est in te, tolle illam, donec ad auri puritatem  et pulchritudinem totus redigaris. Quatuor autem colores, quos ibi uides, quatuor sunt uirtutes principales; prudentia, iustitia, fortitudo, et temperantia. His quatuor uirtutibus regitur mundus que ita inter se coniuncte sunt, ut una sine reliquis esse non ualeat. Ubi enim sapientia est, ibi iustitiam, fortitudinem et temperantiam esse oportet. Similiter autem ubi iustitia est, ibi sapientia est, fortitudo et temperantia. Sic est in aliis. Et hyacinthus quidem, quia est erei coloris, ad sapientiam te prouocat, que de sursum est; quia »omnis sapientia a Domino Deo est ; de qua Salomon ait: »Mitte eam de sede magnitudinis tue, ut mecum sit, et mecum laboret .« Ipsa enim ceteris uirtutibus altior est, et eius fulgore cetere  illustrantur. Purpura uero iustitia est, quoniam et purpura, et iustitia ad reges pertinet, qui et legum conditores sunt, et purpura specialiter induuntur. Quibus etiam dicitur: »Diligite iustitiam qui iudicatis terram .«  Coccus autem qui rubri et sanguinei coloris est ad fortitudinem nos inuitat, qua sancti martyres armati occidi quidem potuerunt, uinci non potuerunt. Est autem coccum bis tinctum, quia duplex est martyrii genus, quoniam non solum illi martyres sunt, quos tyranni interficiunt; uerum et illi, qui carnem suam cum uitiis, et concupiscentiis crucifixerunt. At uero per lini candorem temperantia figuratur, que semper leta et asperum nichil ostendens, omnia ad concordiam, et pacem trahere conatur. ualde utile est,  hos colores semper inspicere, et quid significent intelligere. Quid uero lapides significent, ipsa, que in eis scripta sunt nomina ostendunt. Duodecim igitur lapides duodecim patriarche, per quos duodecim apostoli significantur. Hos autem uidere, hos semper in memoriam habere, horum fidem, et conuersationem tenere, quam utile sit, quam necessarium, quid attinet dicere? Non solum autem duodecim patriarche, et duodecim apostoli in illis lapidibus significati sunt; uerum etiam et tota utriusque Testamenti sanctorum omnium multitudo,  que ab istis uiginti quatuor senioribus originem ducit. Inter hos omnes, et martyres omnes et confessores computantur. Ibi Stephanus et Laurentius, ibi Martinus et Benedictus, inclusi auro, multo splendore, multoque candore fulgentes, magnam nostris mentibus lucem infundunt. Ad hos semper intendamus, ad hos mentis oculos dirigamus, simulque cum Psalmista dicamus: »Cogitaui dies antiquos, et annos eternos in mente habui .« Beati qui hos lapides semper in pectore ferunt. Beati, qui horum memoriam in corde semper, et in pectore gerunt. Utinam beati Benedicti nomen, et memoriam semper in corde habeamus; quatenus dum eius memores sumus, eius uitam, et sanctam conuersationem imitari semper, et tenere possimus.  Quod autem in quatuor ordinibus terni lapides per singulos ordines dispositi erant, quid aliud significat, nisi quod quatuor Euangeliorum libri Trinitatis mysterium laudare non cessant, sed simul concorditer una uoce, sine intermissione die nocteque clamant et dicunt: »Sanctus, sanctus, sanctus Dominus Deus omnipotens, plena est omnis terra gloria eius .« Qui uiuit, et regnat, etc.



CAPUT III.



SERMO I. DE QUOuIS SANCTA.

»Simile est regnum celorum homini negotiatori querenti bonas margaritas; inuenta autem una pretiosa margarita, abiit, et uendidit uniuersa, que habuit, et emit eam .«

 In exemplo et similitudine unius negotiatoris docet nos Dominus, et Saluator noster quales Ecclesie negotiatores fieri debeant. Dicit enim unum negotiatorem fuisse, qui in emendis margaritis operam dabat, cumque una pretiosa margarita multum ei laudata fuisset, et prouinciam ubi eam quereret, et hominem a quo eam emere didicisset; abiit, et uendidit omnia que habuit, et emit eam. Talis margarita non inuenitur ubique; proprium enim locum habet, in quo sine labore non reperitur. uia quoque longa et difficilis est, qua ad eam peruenitur. Multi latrones, multa pericula, loca deserta, bestie diuersi generis sunt in itinere, 581 et ipsa uia angustissima est, que negotiatores ad eam  perducit. Sed beatus ille, qui ad eam peruenire et eam habere potest. Non est magna questio de magno, uel paruo pretio, quo comparatur; diuites namque et pauperes emere eam possunt; et multoties pauperes melius quam diuites eam acquirunt. Magis affectu, et animo, quam pretio adipiscitur. Tantum ualet, quantum habes. Ille digne eam emere, et possidere meretur, qui uenditis omnibus eam emit. Ne timeas omnia dare; ipsa tibi sola sufficiet; nichil tibi deerit, si eam habueris. Omnia in illa possidebis, quecunque tibi in desiderio fuerint, hypocritas fugit, auaros respuit. Qui uel ficte eam querunt, uel plus quam ipsam; qui aliud cum ea diligunt, eam habere non possunt. Sponte se offert ex amore querentibus eam, et qui multum eam  diligit, nunquam in itinere ad eam ueniendo errare potest. Et quod ualde laudabile in ea est, ipsa a periculo eos defendit, qui eam amore et desiderio emere ueniunt. Neque magnopere curat si corpore occidantur; quia facile ipsi est eos a mortuis suscitare. Hostes uisibiles parui pendit, qui in solo corpore potestatem habent. At uero inuisibiles hostes magnum impedimentum faciunt negotiatoribus querentibus eam. Insidiantes enim in itinere diuersi generis bestias post eam mittunt. Alios auaritia, alios luxuria, alios superbia, alios inuidia, alios uana gloria, alios ingluuies, atque alios inobedientia retardant. Sunt et multe alie bestie, quas maligni spiritus negotiatoribus opponunt, ne ad hanc desiderabilem margaritam peruenire ualeant. Hic est  ille calculus, quem Dominus se dare promittit. Hoc enim in Apocalypsi Ioannes apostolus ait: »uincenti dabo calculum candidum, et in calculo nomen nouum scriptum est, quod nemo scit, nisi qui accipit .« Datur ergo uincentibus hec margarita, et nisi uincentibus non datur; ibi uictoria, ubi pugna: »Nemo enim coronatur nisi, qui legitime certauerit .« Sic pugnauit hec uirgo, cuius hodie festiuitas colitur, et ideo calculum candidum accipere meruit. Hec igitur margarita, uita eterna, beatitudo, summum bonum intelligi potest, quod utique quale sit, nemo scit, nisi qui accipit. Unde Apostolus ait: »Quoniam oculus non uidit, nec auris audiuit, nec in cor hominis ascendit, que preparauit Deus diligentibus se  .« Nemo id scire potest, quod in cor hominis non ascendit. Tales sunt negotiatores Ecclesie Dei, qualis iste negotiator est; quem Dominus ad exemplum proposuit, qui inuenta una pretiosa margarita uendidit omnia bona sua, et comparauit eam. Sic Petrus et Andreas, Iacobus et Ioannes, quos de piscatione uocauit; mox relictis retibus secuti sunt eum. Sic et ceteri apostoli, sic martyres, et confessores, sic et monachorum ordo, qui non solum sua relinquunt, uerum etiam seipsos huius margarite desiderio seruituti subiiciunt. Hic est ille thesaurus in agro absconditus, quem qui inuenit homo, abscondit, et uenditis omnibus eum emit. De quo et Saluator noster cuidam se interroganti  respondit: »Si uis perfectus esse, uade, uende omnia que habes, et da pauperibus, et habebis thesaurum in celo .« Quid est enim habebis thesaurum in celo, nisi habebis margaritam illam pretiosam, habebis uitam eternam, beatitudinem, summum bonum, calculum candidum, et in eo nomen scriptum est, quod nemo scit, nisi qui accipit? His uerbis apertissime docemur, quod Saluator noster ipse est, qui et margaritam, et locum eius, et pretium eius, et uitam per quam ad eam ueniretur negotiatoribus ostendit. Nam et ipse negotiator est, et tales margaritas uendere solet. Unde et in Apocalypsi Laodicie episcopo dicit: »Suadeo tibi emere a me aurum ignitum, probatum ut locuples fias « Sed iste  bonus negotiator omni pietate, et misericordia plenus, contra aliorum consuetudinem uilius uendit, et carius emit. uili pretio uendit sua, magno aliena. Unde, et nobis, qui eius sanguine empti sumus, Apostolus loquitur dicens: »Empti enim estis pretio magno, glorificate et portate Deum in corpore uestro .« Si enim in hac commutatione, que inter eius sanguinem et nostram redemptionem facta est, considerare uelis, quid datum, et quid acceptum sit; facile intelliges maxima pro minimis eum dedisse. uenit igitur iste nobilis negotiator, afferens secum maximas merces, quibus mundus perditus redimeretur. Sed quid emit? Res uilissimas, oues debiles et infirmas. Non quod ei necessarie essent, sed ut eas sanaret, recrearet,  et in loco pascue collocaret. Ipse enim est ille pastor bonus, qui posuit animam suam pro ouibus suis; qui relictis nonaginta nouem in deserto, unam uenit querere, que perierat. Unde et eius natiuitas primum pastoribus nuntiata est. Decebat enim, ut homines eiusdem officii primi uenienti occurrerent. Talis est enim hominum consuetudo, ut ad loca extranea uenientes primum sui officii homines querant. Dato igitur magno pretio, paucas oues emit, sed bonas et fecundas, et ex quibus multi greges ouium nati sunt. De qualibus in Canticis canticorum dicitur: »Dentes tui sicut greges tonsarum ouium, que ascenderunt de lauacro omnes gemellis fetibus, et sterilis non est in eis .« Bone oues, que baptizate et super niuem dealbate  sunt. Bone oues, que tonse et exspoliate, omnia propter Deum relinquentes, nichil proprium habere uolunt. Bone oues, inter quas nulla sterilis est, 582 quarum unaqueque gemellis fetibus, doctrina scilicet, et operatione decoratur. Et tales quidem debent esse Ecclesie dentes; tales debent esse episcopi et sacerdotes, et quicunque in Ecclesia dentium officium suscipiunt, et qui cibis spiritualibus aliis nutriunt, ita candidi, ita mundi, ita fecundi, ita omni sarcina superflua, et nociua exspoliati esse debent; omnes enim ad illarum ouium pulchritudinem formandi sunt, que prime de lauacro ascenderunt, per quas uidelicet sanctos apostolos intelligimus, et ceteros, qui illis temporibus  crediderunt, »quibus omnibus erat cor unum et anima una, et  nemo dicebat aliquid esse suum, sed erant illis omnia communia ;« unde et Apostolus ait: »Imitatores mei estote, sicut et ego Christi .« Has igitur oues imitari debemus, quia ex illis geniti sumus. »In Christo enim Iesu, ait Apostolus, per Euangelium ego uos genui ;« in grege enim Dei, in populo Dei, non nisi oues sunt. Esto patiens, et innocens; esto humilis, et mansuetus; lacte tuo nutriantur infantes, et lanis tuis uestiantur pauperes Bona ouis beatus Paulus, qui lupus fuerat, nata de tribu Beniamin, qui lupus rapax interpretatur. Duo  sunt propter que Saluator noster in mundum uenit: unum uidelicet, ut oues emeret, alterum ut negotiandi artem doceret. Utrumque factum est, quia ille empte, et redempte sunt, et isti docti, et instructi sunt. Iste est, qui »peregre proficiscens uocauit seruos suos, et tradidit illis bona sua, dicens :«---»Negotiamini dum uenio .« Docuit eos, quid debeant, et ubi ueras diuitias inueniant. Dedit pretium, uiam ostendit, et ubi margarita tam pretiosa inueniatur, edocuit illam querendam, illam emendam, illam tenendam, illa cunctis diuitiis et honoribus preferendam docuit, quia illa sola est, que possessores suos beatos et eternos facere potest. Illa ducit homines ad summum bonum, supra quod non est aliud  bonum, quo habentur, et possidentur omnia bona. Hoc bonum in hoc mundo inueniri non potest. Nemo enim in hac uita tam diues, et tam felix, et tam potens aliquando fuit, cui aliquid non deesset, quod habere uoluisset. Cui uero aliquid deest, et cui sua non sufficiunt, nondum ad ultimum, et summum bonum peruenit. Si enim ad ultimum bonum peruenisset, nullum bonum esset, quod desiderare potuisset. O quanta bona sunt, que ditissimi, et potentissimi huius mundi ardentissime concupiscunt, et habere non possunt! Aut enim sanitatem, aut sapientiam, aut aliquid aliud, quod enumerare longum est, semper hi tales minus habent. Non sunt igitur beati, neque ad summum et ultimum bonum peruenire ualent, qui in talibus bonis, tantisque deficiunt.  Soli itaque nostri negotiatores regni celorum sunt sapientes, qui caduca, transitoria et fugitiua bona despicientes, mundi huius honores et dignitates pro nichilo ducentes, ad illud solummodo bonum tendunt, quod est summum, et supra quod non est aliud bonum, in quo se possidere confidunt omnia bona. Quod nobis, etc.



SERMO II. DE APOSTOLIS, ET EuANGELISTIS ET DOCTORIBUS.

»Simile est regnum celorum sagene misse in mare, et ex omni genere piscium congreganti, quam cum impleta esset educentes, et secus littus sedentes, elegerunt bonos in uasa sua, malos autem foras miserunt, etc. .« Quere in lib. De  nouo mundo, et sermone qui de mari et piscatoribus nouis inscribitur. Cui titulus: Hoc est mare magnum.



SERMO III DE. EuANGELICAE LEGIS PRAEDICATIONE.

»Omnis scriba doctus in regno celorum similis est patrifamilias, qui profert de thesauro suo noua, et uetera .«

Regnum celorum, regnum angelorum, regnum apostolorum sancta Ecclesia est; quoniam celis munitur, celis clauditur, celis regitur, et defenditur. De quibus scriptum est: »Celi enarrant gloriam Dei.« Omnis igitur scriba doctus, omnis Ecclesie predicator, qui in regno celorum, in regno  sanctorum apostolorum predicandi, et docendi officium suscipit, similis debet esse homini patrifamilias, qui profert de thesauro suo, de secreto pectoris sui, de secretario cordis sui noua, et uetera. Considerare debet ubi sit, in quo regno et in qua domo sermonem facit. Aliter enim in regno celorum, et aliter in Synagoga Iudeorum loquendum est; aliter in palatiis imperatorum, et aliter in tuguriis pauperum diuitie dispensande sunt. Cogitet, qui magistri, qui principes, qui dispensatores in illo regno, et 583 in illa familia fuerint ante se. Illos imitetur, illorum mores, et uitam sequatur; illorum lingua, et sermone loquatur. »Non sunt, inquit, loquele, neque sermones, quorum non audiantur uoces eorum .« Proferebant igitur de thesauris  suis noua et uetera, sed de omni lingua, et sermone loquebantur. Modo Noui, modo ueteris Testamenti diuitias proferebant. Inde igitur est quod sponsa ad sponsum loquitur dicens: »Omnia poma noua et uetera seruaui tibi .« Si noua poma et uetera sunt, nouas quoque et ueteres arbores esse necesse est. ueteres arbores patriarche et prophete, noue uero apostoli et doctores intelliguntur. Habent illi sua poma, habent isti et sua. Utraque bona sunt, et hec et illa seruanda et custodienda sunt. Sicut arbores diuerse, ita et poma diuersi generis inueniuntur. Quedam enim sunt, que cruda, et simul cum cortice manducari possunt; quedam uero nisi cocta et cortice exspoliata fuerint, ad comedendum idonea, et suauia non sunt. Hoc autem  in arboribus nostris, et in arboribus utriusque Testamenti reperire non est difficile; quorum quidem poma sermones sunt, et sententie. Lege in libris Moysi, et diuersi generis poma inuenies, que neque ab omnibus, neque uno modo comedi possunt. Quedam enim ibi sunt, que ipsi quoque infantes sine difficultate suscipiunt; qualia sunt: »Honora patrem et matrem; non occides, non mechaberis, non furtum facies, non falsum testimonium dices, non concupisces rem proximi tui .« Hec enim, quia secundum litteram intelliguntur, nulli ad comedendum difficilia sunt. Ipsum autem intelligere, comedere est. Quedam uero ibi reperies, que uix ipsi iuuenes rodere possunt, et paucorum est ea  coquere, et cortice exspoliare. Hoc enim episcoporum et sacerdotum officium est. uelut cum legitur de domo leprosa, de arboribus circumcidendis, de agris non diuerso semine serendis, et multis aliis, que si ad litteram intelligantur, uana esse uidentur; si autem spiritualiter, infirmis mentibus sunt proficua. Dat legem Moyses in quodam loco , ut si quis in ciuitate, que muros habet, domum suam uendiderit, usque ad completum annum, redimendi habeat potestatem. Finito uero anno nec redimere, nec in iubileo recuperare poterat. Hec litteraliter a Iudeis obseruabatur; sed spiritualis sensus in ea continetur. Est enim hec ciuitas Ecclesia, cuius murus ex lapidibus pretiosis est. Unde etiam scriptum est: »Urbs fortitudinis nostre Sion, Saluator  ponetur in ea murus, et antemurale .« Hanc autem suam domum uendit, qui criminalia peccata committit. In cuius etiam persona Apostolus ait: »Lex quidem spiritualis est: ego autem carnalis uenundatus sub peccato. Qui enim facit peccatum seruus est peccati .« Annus autem, in quo redimendi potestas datur, tota uniuscuiusque uita presens intelligere est. Potest igitur homo redimere domum suam, carnem suam, seipsum totum quanto tempore in hac uita est. Hac uero uita finita, iam redimendi potestatem non habet. Redemptio autem in sola penitentia est, et ideo qui sine penitentia moriuntur, nulla eis redemptio manet, nec in ipso quidem Iubileo; quoniam ultima sententia suscepta, ad eterne festiuitatis gloriam transferrentur  sancti. Huic autem sententie simile illud esse uidetur, quod in Euangelio Dominus ait: »Ambulate, dum lucem habetis, ne uos tenebre comprehendant .« Et Apostolus: »Dum tempus habemus, operemur bonum ad omnes .« Et alibi: »Secundum duritiam tuam, et impenitens cor tuum, thesaurizas tibi iram in die ire, et reuelationis iusti iudicii Dei, qui reddet unicuique secundum opera sua .« Ecce ista noua, et illa uetera sunt. Sed si uelimus uidere ditissimum patremfamilias de thesauro suo noua, et uetera proferre, audiamus Saluatorem nostrum de celo dicentem: »Audistis quia dictum est antiquis: Non occides, qui autem occidit, reus erit iudicio. Ego autem dico uobis, quia is qui irascitur fratri  suo, reus erit iudicio: qui autem dixerit fratri suo racha, reus erit concilio; qui autem dixerit fatue, reus erit gehenne ignis .« Et illa quidem, que antiquis dicta sunt, uetera sunt; que autem ipse dixit, noua sunt. uetera precepta homicidium interdicunt; noua uero non solum homicidium, uerum etiam iram et omnem iniuriam prohibent. Et quicunque fratrem suum offenderit, et contra se commotum et indignatum intellexerit, si in sua malitia et superbia perseuerauerit, et fratri suo reconciliari despexerit, quia caritatis pacisque uinculum soluit, sine qua, ut Apostolus ait, nemo Deum uidebit, reus erit non solum iudicio, uel concilio, uerum etiam gehenne ignis. Hoc enim ipse Dominus manifestat cum dicit: »Si offeras manus  tuam ad altare, et recordatus fueris, quod frater tuus habet aliquid aduersum te, relinque ibi munus tuum ante altare, et uade prius reconciliari fratri tuo; et tunc ueniens offeres munus tuum .« Qui enim peccant, et penitere nolunt, eorum munera abominatur Deus. Itemque audistis, quia »dictum est antiquis, oculum pro oculo; ego autem dico uobis non resistere malo, sed quis te percusserit in unam maxillam, prebe illi et alteram .« Dic ergo, cui non licet resistere, quomodo iniuriam facere licet? »Audistis, quia dictum est antiquis, diliges amicum tuum, et odio habebis inimicum tuum. Ego autem dico uobis: Diligite inimicos uestros, benedicite his qui oderunt uos .« Hec autem, et his similia Saluator noster cum diceret, de nobili illo sui 584 cordis thesauro noua et uetera proferebat, et scribas doctus in regno celorum sibi similes esse uolebat. Proferamus igitur et nos noua, et uetera, non autem de thesauro nostro, sed dato nobis a Domino Deo nostro. Duos magnos thesauros habemus, alter nouus, alter uetus; de his et aliis necessaria nobis suscipiamus; de his noua, et uetera proferamus, quibus Dei familiam nutriamus, uestiamus, regamus, doceamus, simul cum ea ad eternam beatitudinem peruenire ualeamus; ipso adiuuante, etc.



SERMO Iu. DE uIRGINIBUS.

»Simile est regnum celorum decem uirginibus, que accipientes lampades suas exierunt obuiam  sponso, et sponse. Quinque autem ex eis erant fatue, et quinque prudentes. Sed quinque fatue, acceptis lampadibus, non sumpserunt oleum secum: prudentes uero acceperunt oleum in uasis suis cum lampadibus, etc. .«

Regnum celorum Ecclesia est, cuius omnes filii, et si peccatores sint, ad comparationem aliarum gentium uirgines sunt, quoniam ipsi Christi sanguine soli redempti, et ex aqua et Spiritu sancto regenerati, a prima illa corruptione mundati sunt, quia omnis humana natura suam uirginitatem amisit. Cum autem omnes iste uirgines non sunt plures, quam quinque, et quinque decem esse probantur, et non plures. Quinque enim sunt corporis sensus, qui per istas uirgines significantur; uisus uidelicet, auditus,  gustus, odoratus, et tactus. Sed quia in duas partes isti diuiduntur, id est in fatuos, et prudentes, in denarium numerum eum conscendere non dubium est. Omnis igitur homo quinque uirgines habet, siue fatue, siue prudentes sint. Prudentes autem ille sunt, que peccare timent, et bona agere concupiscunt. Ubi enim prudentia est, ibi peccatum locum non habet. Unde et philosophi dixerunt, quod sapientes non penitebit. Quem enim peniteat, qui penitentie opus non agit? Hac enim sapientia preditus erat ille, qui dicebat: »In omni uita mea non reprehendit me cor meum .« Sapientes sunt illi, de quibus dicitur: »Oculi mei semper ad Dominum ;« et ille de quo scriptum  est: »Defecerunt oculi mei in eloquium tuum .« Et, »ad te leuaui oculos meos, qui habitas in celis .« Beatus quoque Martinus sapientes oculos habebat; de quo legitur. Oculis ac manibus in celum semper intentus erat. Tales habebat, qui ait: »Pepigi fedus cum oculis meis, ne cogitarem de uirgine .« Sapientes quoque aures uaniloquiis, mendaciis, detractionibus, et uerbis otiosis non delectantur. Et tales quidem aures requirebat Dominus cum diceret: »Qui habet aures audiendi, audiat .« Unde et amici beati Iob omnes ei inaurem auream unam, et ouem unam dedisse leguntur. Seruus quoque Abrahe inueniens Rebeccam, inaures aureas et armillas ei dedisse narratur. Boni et illi, qui Dominum  diligentes aures perforatas habent. Similiter autem et gustus ille sapiens est, cui non crapula, et ebrietas, sed ieiunium, et abstinentia delectabilis est. Qui non cibos superfluos, et delicatos, sed mensuratos, salubres et necessarios querit. Ille quoque odoratus sapiens est, qui non trahit animam ad peccandum, neque illicitis odoribus delectatur. Et ego quidem nullum corpori sensum esse puto, in quo minus homo delinquat. Manus quoque ille sapientes sunt, de quibus dicitur: »Manus suas aperuit inopi, et palmas suas extendit ad pauperem .« De quibus et Psalmista ait: »Labores manuum tuarum manducabis, beatus es, et bene tibi erit .« Et Apostolus: »Qui furabatur non furetur, magis autem laboret manibus suis,  quod bonum est, ut habeat, unde tribuat necessitatem patienti .« Manus sapientes non sunt otiose, sed semper in aliquo opere utili uolunt esse occupate. Hec autem de uirginibus sapientibus dicta sunt; quas qui cognoscit, fatuas quoque ignorare non potest, quia enim tales non sunt, fatuas esse necesse est. Unusquisque homo suam uirginem cognoscit; alienas cognoscere, difficile est. Multe enim fatue sunt, que sapientes esse putantur. Sed hec fatuitas in iudicio manifestabitur; quia que prudentes, et que fatue sunt, tunc omnibus innotescet. Hoc autem in lampadibus cognoscetur, que uel cum lumine, uel sine lumine apparebunt. Que autem uirgines in hac uita non corriguntur, nec de fatuitate ad prudentiam transferuntur, quales de hac  uita exibunt, tales, et nichil in melius commutate in eternum supplicium ibunt. Cum enim dixerint ipse sapientibus, »Date nobis de oleo uestro, quia lampades nostre exstinguuntur ,« dignam suis meritis responsionem accipient, neque penitentie fructum recipient, quia penitere noluerunt, ne forte inquiunt ille, »non sufficiat nobis et uobis, ite potius ad uendentes et emite uobis .« Hec uerba non compassionis, sed irrisionis esse uidentur. Bonum tamen consilium esset, si hoc ille facere possent. Noluerunt hoc facere, quando potuerunt; uolunt modo, sed non possunt. Sed quid mirum si irrideantur 585 a membris Christi, quas, ut Psalmista  ait, irridet et subsannat ipse Christus. »Qui habitat, inquit, in celis irridebit eos, et Dominus subsannabit eos .« Suscipiunt ille consilium, sed sine utilitate suscipiunt. Bonum quidem esse sciunt, sibi tamen serum et inutile esse cognoscunt. Pergunt ad olei uenditores, non autem pedibus, sed desiderio pergunt. Quid est autem desiderio pergere, nisi pigre desiderare? Sic omnes, qui in inferno sunt, quotidie ad nos reuertuntur, quoniam hoc solo desiderio fatigantur, ut eis reuertendi licentia, id est commeatus detur. O si licentiam habere potuissent, quanto studio uirgines suas uanitates et sensus suos ab illa prima fatuitate ad prudentiam reuocare laborassent? Quomodo oculos a uanitatibus auerterent, aures detractionibus et  malis consiliis clauderent, gustum a crapula et ebrietate compescerent? Quomodo nares ab illicitis odoribus amouerent, et manus eleemosyne et misericordie operibus prepararent? Non ultra despicerent olei uenditores, non ultra despicerent episcopos et sacerdotes. Isti enim sunt, qui oleum uendunt; isti sunt, qui nos misericordie opera facere docent; que uidelicet opera, quicunque non habuerit, lampades quidem habebit, oleum et luminis nutrimentum in iudicio non habebit. »Dum autem irent emere, uenit sponsus, et que parate erant, intrauerunt cum eo ad nuptias, et clausa est ianua .« Nunquam hoc iter finietur eis, quia nunquam hoc desiderium recedet ab eis. Sed dum ille in hoc desiderio laborant, dum miseri homines  seipsos accusant, et sua facta reprehendunt, subito ueniet Dominus, qui reddet unicuique secundum opera sua. Et tunc quidem ianua celi aperietur bonis, et claudetur malis. Ibunt illi in supplicium eternum iusti autem in uitam eternam. Quod ipse prestare dignetur.



SERMO u. DE SANCTO MICHAELE ARCHANGELO.

»Factum est prelium magnum in celo, Michel et angeli eius preliabantur cum dracone, et draco pugnabat, et angeli eius, et non preualuerunt, neque locus inuentus est eorum amplius in celo .« Et proiectus est in terram serpens ille antiquus, qui est diabolus, et Satanas, et omnes angeli eius in terram missi sunt. Magnum prelium, in quo Michel princeps angelorum pugnat cum  diabolo principe demoniorum. Hoc prelium quotidie fit in Ecclesia; quoniam Ecclesia celum uocatur. Lege in Euangelio, et ubicunque Dominus dicit: Simile est regnum celorum illi, et illi specialiter et proprie de S. Ecclesia intelligitur. Similiter autem et in Apocalypsi frequenter Ecclesia celum uocatur. De Ecclesia igitur hoc intelligitur, quamuis etiam si de alio celo hoc intelligatur, non omnino inconueniens esse uidetur. Manifestum enim est quod inde propter superbiam suam draco proiectus est. De quo et Propheta ait: »Quomodo cecidisti de celo lucifer, qui mane oriebaris: qui dicebas in corde tuo. In celum ascendam, super astra celi ponam solium meum: sedebo in monte testamenti, in lateribus aquilopis, et ero similis Altissimo .«  De quo in Euangelio Ioannis Dominus ait: »Quoniam ab initio mendax fuit, et in ueritate non stetit .« De quo et Dominus alio in Euangelio: »uidebam inquit, Satanam, sicut fulgur de celo cadentem .« Constat igitur quod inde cecidit, siue angelorum uirtute et potestate, siue sola Dei uoluntate eum ad inferiora precipitante. Multa enim angelorum ministerio operatus est Deus; qui si uoluisset, solo nutu facere potuisset. Quid enim est quod ipse non possit? Omnia in eius uoluntate sunt posita, et nichil est quod eius uoluntati resistere possit. Quomodo enim ibi malignus  spiritus preliari et resistere sanctis angelis potuisset, nisi forte preliandi desiderio et praua uoluntate? Non facile patet. At uero in Ecclesia manifestum est, talia quotidie prelia fieri. Est autem inter bonos et malos angelos iste mundus diuisus, et aliquando boni angeli super malos, aliquando mali super bonos predam, et rapinas non modicas faciunt. Unde infinite lites et implacabiles, et magna quotidie prelia sunt inter eos. Unde et quidam angelus ad Danielem loquitur, dicens: »Noli timere, Daniel, quia exaudita sunt uerba tua, et ego ueni propter sermones tuos. Princeps regni Persarum restitit mihi uiginti uno diebus: et ecce Michel, unus de principibus, primus uenit in adiutorium meum .« Princeps autem iste regni Persarum unus aliquis  de malignis spiritibus intelligitur, qui Persarum regno et populo presidebat, et ad sue uoluntatis et iniquitatis opera concitabat, et Dei populo, qui captiuus ibi detinebatur, magnum impedimentum faciebat. Sed Michelis archangeli auxilio, et Danielis orationibus, quas auditas dicit, princeps iste iniquitatis superatus esse ostenditur. Ecce quomodo inter se boni et mali angeli preliantur. Ecce quomodo regna et prouincias, quibus prepositi sunt defendere et expugnare contendunt. Sunt enim quidam gradus inter bonos angelos et 586 inter malos, quibus nimirum preferuntur; unde et beatus Dionysius Areopagita in libro De hierarchia tres angelorum dispositiones esse dicit  . Et in prima quidem dispositione cherubim et seraphim,  et thronos. In secunda autem potestates, uirtutes et dominationes. In tertia autem, que ultima est, angelos, archangelos et principatus. Et sicut ipse ait, quedam secreta diuini consilii aliquando reuelantur illis qui in prima dispositione sunt, que tamen inferiores dispositiones ignorant. Que uero inferioribus reuelantur, superiores ignorare non possunt. Qua in re non parua inter eos differentia esse monstratur. Et spiritus quidem omnes uocantur, angelorum uero nomen officii est, non nature. Unde scriptum est: »Qui facit angelos suos spiritus, et ministros suos flammam ignis .« Qui enim ibi spiritus solummodo sunt, quando mittuntur angeli fiunt. Isti igitur uero nomine angeli uocantur, qui ad huius mundi regimina et custodiam nobis a Deo  missi sunt, inter quos beatus Michel obtinet principatum, qui non solum angelus et archangelus, uerum etiam angelorum et archangelorum princeps uocatur. Multos enim angelos et archangelos habet ipse sub se, et per regna, et prouincias, et per ciuitates ordinatos. Sicut enim in mundi huius potestatibus uidemus; ita isti alii super multos, alii super paucos, alii super nullos obtinent principatum. Et isti quidem ab his qui maiores sunt, ad singularem custodiam dati sunt; sicut Dominus in Euangelio ait: »uidete ne contemnatis unum ex his pusillis; dico enim uobis, quia angeli eorum semper uident  faciem Patris mei, qui in celis est .« Et Apostolus: »Omnes, inquit, sunt administratorii spiritus in ministerium missi, propter eos qui hereditatem capiunt salutis .« Sunt igitur principatus, qui archangelis presunt; archangeli uero sunt, qui solis angelis dominantur. uide ergo quantas gratias beato Micheli archangelo debeamus, a quo angelos accepimus nobis ministros ad custodiam ordinatos. De quo et Danieli idem, qui modo superius angelus ait: »Nunc annuntio tibi, quod expressum est in Scriptura ueritatis; et nemo est adiutor meus in omnibus his, nisi Michel archangelus princeps uester .« Iste igitur cum angelis suis non cessat die ac nocte preliari contra draconem illum, qui est diabolus, et  Satanas, qui quoniam in celo, id est in sanctis hominibus habitare non potest, in terram proiectus est, per quam peccatores significantur, ut eam comedat et deuoret, et disperdat omnibus diebus uite sue  . De quo et Psalmista ait: »Draco iste, quem formasti ad illudendum ei .« De quo et ipse Dominus ad beatum Iob loquitur, dicens: »Et nunquid poteris extrahere Leuiathan hamo, et fune ligabis linguam eius  ?«  Nunquid illudes ei quasi aui, aut ligabis eum ancillis suis? Non est potestas super terram, que ei comparari possit, qui factus est, ut neminem timeat; omne sublime uidet, et ipse est rex super omnes filios superbie. Absorbebit fluuios, et non mirabitur, et habet fiduciam, quod influat Iordanis  in os eius. Considera modo qualis est iste, quam fortis et quam potens, cum quo Michel archangelus preliatur. Sed quia Michel, qui sicut Deus interpretatur, ipso suo nomine nos ad prelium confortat, qui quoniam Deo similis esse uoluit  , precipitatus est. Adhuc tamen non quiescit, et qui sua superbia talis factus est, ut timere nesciat, et nisi potestates que super celos sunt, que a celestibus ueniunt, eius superbie et fortitudini resisterent, nulla super terram potestas est, que ei resistere potuisset. Nemo enim in suis uiribus glorietur; quia neque qui plantat est aliquid, neque qui rigat, sed qui incrementum dat Deus. Qui draconis huius seuitiam et fortitudinem euadere potuisset, nisi suorum  nos Dominus custodia angelorum muniuisset? Absorbebit enim fluuios, et non mirabitur; pro nichilo ducit, quod omnes mundi huius populos et nationes deuorat et perdit, nisi et Iordanis ipse  influat in os eius. Sunt enim esce eius electe, non uulgus et populum indisciplinatum; sed optimos quosque persequitur: ipsos quoque episcopos et sacerdotes multoties inuadit  . Nullum anum fluuium sic absorbere desiderat, sicuti illum in quo Dominus baptizatus est, per quem uidelicet baptizatorum populus figuratur. Aque multe populi multi; multi fluuii multe gentes sunt. Unus uero fluuius Iordanis, unus est solus populus Christianus. Hunc persequitur draco iste, et propter hunc cum angelis preliatur, qui aliquando, sicut scriptum est, tracturus est caudam, et separabit tertiam partem stellarum celi. Cauda draconis Antichristus erit; ipse ultimus et maximus filius perditionis dabit signa et prodigia multa; ita ut in errorem inducantur, si fieri  potest, etiam electi. »Quem, sicut Apostolus ait, Dominus 587 iehsu interficiet spiritu oris sui, et auferet illustratione aduentus sui .« Et tunc quidem, sicut in Daniele scriptum est: »Consurget Michel archangelus princeps magnus, qui stat pro filiis populi tui; et ueniet tempus, quale non fuit, ex eo quo homines esse ceperunt usque ad tempus illud .« In tempore illo, ut dicitur Danieli, »saluabitur omnis populus tuus, qui inuentus fuerit scriptus in libro uite.« Et multi de iis qui dormiunt in terre puluere, euigilabunt, alii in uitam eternam, et alii in opprobrium, ut uiuant semper. Qui autem docti fuerint, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates .«  Ecce totum prelium factum est, et draco iste magnus superatus est, et simul cum omni exercitu suo in tenebras precipitatus est. Restat ut bonis et malis ueniat tempus, ex quo homines esse ceperunt. »ue mundo a scandalis ; « sed bonis necesse multumque utile est ut ueniant scandala; »uerumtamen ue homini illi per quem scandalum uenit .« Si ergo manus tua, uel pes tuus scandalizat te, si pater, uel mater, uel frater, uel aliquis alius, qui quasi propria membra tibi sunt, et quos quasi pedes, manus et oculos diligis, aliquo malo consilio, uel praua conuersatione te a Deo separare uoluerit, hunc a te separa, et quasi hostem fuge. Melius enim est tibi ut solus uiuas, quam cum  parentibus et propinquis pereas. »uidete ne contemnatis unum ex his pusillis; dico enim uobis, quod angeli eorum semper uident faciem Patris mei, qui in celis est .« Qui uiuit, et regnat, etc.





INCIPIUNT TRACTATUS S. BRUNONIS ASTENSIS.



TRACTATUS PRIMUS. DE INCARNATIONE DOMINI ET EIUS SEPULTURA.

 uerbum Dei sicut in principio in sexta feria creauit hominem, ita in fine temporum, sexta hora sexte ferie, sexta quoque etate redemit eumdem. Sed in hac precipua et admirabili redemptione, quatuor esse consideranda uidentur: Quare Filius Dei incarnatus sit, et non alius. De requie sepulture, quibus etiam auctoribus credatur ipse descendisse in infernum, et quantum spatii in sepulcro iacuisse. Homo a Deo quasi mane est conditus, quia retinens Dei similitudinem uere luci proximus uidebatur: Poterat enim de propinquo Deum cernere, scilicet in se et per se, nulla re extrinseca interueniente. Sed et propinquitatem pariter et similitudinem amisit, dum se inobedientie malo subiecit. Solet enim sol et humorem propinquus contrahere, et recedendo  relaxare. Sic et uerus sol, id est Dominus noster, »qui illuminat omnem hominem uenientem in hunc mundum ,« fragilitatem, id est contagionem, que inheret homini de limo plasmato, sicut sua presentia desiccauerat, sic recedendo relaxarat. Unde post culpam a Domino audire meruit: »Adam, ubi es?«  quasi et longinquus propinquitate, et diuersus similitudine. Occiderat enim et sol iustitie, incumbente peccati nocte. uerum omnipotens et misericors Deus, ne ad impotentiam, uel insipientiam sua facta redirent, quoniam ipse uere potens et perfecte est sapiens, angelicum ordinem per malitiam lapsum, quoniam de homine iusto iam restaurare non poterat, de iniusto, quod erat difficile, stabiliuit redimere. Igitur prius ipsum  hominem a potestate diaboli eripere, et sic demum ipsam naturam angelicam recuperare disposuit  ; et hoc non sine immolatione. Sed quia in unoquoque 588 sacrificio, quatuor uidentur conuenientia. scilicet, cui offeratur, a quo, et quid, et pro quibus, in hoc quoque, quod pro salute totius generis humani fieri oportebat, eadem competentia non immerito aderant. Nam si horum aliquid in qualibet immolatione defuerit, non solum idipsum sacrificium non  proderit, uerum etiam sepissime obesse manifestatur, uelut etiam in ueteri Testamento multoties declaratur. Cum Moyses montem ascenderet, et pro lege accipienda quadraginta diebus cum Domino loqueretur, suaque uisione iucundissime frueretur, Isreliticus populus non Deo, sed conflatili uitulo sacrificia immolabat , eique insultans, ab ipso Domino legitur perculsus, et ualida morte damnatus; tantum ut ex illo peccato amisit uiginti tria millia hominum. Quod denotat Psalmista, dicens: »Et fecerunt uitulum in Oreb, et adorauerunt sculptile ,« etc. Deinde sequitur: » Et dixit, ut disperderet eos .« Propter peccatum enim illud a serpentibus sunt dispersi. Unde diligentissime hec hostia, cui immolaretur, oportebat perscrutari.  Quidquid est, aut creatura aut Creator est. uideamus utrum Creatori an creature dignum fuerat immolari. Iustum uero et rationabile uidetur, et habetur ab omnibus, ut non creature, sed Creatori debeatur oblatio. Restabat igitur ut cum magna dispensatione creatura Creatori immolaret. Sed quoniam creaturarum magna est differentia, quia alia sensata, alia insensata creatura habetur, subtiliter pensandum est, si a sensata, uel ab insensata offerretur hoc sacrificium: quoniam sepissime accidit, ut si sacrificium ab indigno oblatum fuerit, reuera et ipsum sacrificium non acceptum, et illum qui obtulerit inuenimus condemnatum. Sicut in Numeris legitur  Dathan et Abiron contra Dei uoluntatem aduersus Aaron, et eius filios insultasse,  et sacrificium in tabernaculo Dei obtulisse. uerum quoniam eidem sacrificio indigni aderant, aperta terra, obruti sunt, et illos qui ibi aderant ab igne deuoratos esse manifestatur; sicut in Psalmo dicitur: »Aperta est terra, et deglutiuit Dathan, et aperuit super Synagogam Abiron. Exarsit ignis in Synagoga eorum, et flamma combussit peccatores .« Quoniam idem ignis, quo putabatur puniri peccata, ab ara elatus ad iniuste immolantes  peruenit, eosque cremauit. Ergo indignum erat ut ab insensata hoc sacrificium offerretur. Restabat ergo ut a sensata immolatio fieret: sed quia inter sensata plurimum distat, quoniam cum alia rationalis, alia irrationalis creatura habeatur, uidendum est utrum si ab irrationali creatura hoc sacrificium offerri debeat. Sed incongruum et nimis absurdum est, ut ab irrationali pro rationali ut quid immoletur. Constat ergo ut hec immolatio a rationali fiat. uerum quoniam adhuc et inter rationales distat plurimum, si ab angelica creatura hec immolatio fieri oporteret. Immolatio uero uisibilis esse constat; angeli autem inuisibiles sunt: uerum uisibile aliquid nequit offerri ab inuisibili  . Constabat igitur ut ab homine hec fieret oblatio. Duabus autem partitionibus  consummatis, agendum est de reliquis, scilicet quid immolandum sit, et pro quibus. In auctoritate uero compertum est, ut hoc sacrificium par, aut exuberans esse debeat, pro quo offertur, et hoc sacrificium quod, ut diximus, aderat pro salute humani generis, equale, et non minus debebat offerre. Ergo insensatum excludendum est et irrationale, sed rationale pro rationali condecens hostia aderat. Inter rationale uero, quoniam adhuc differt nimium, animaduertendum est, si aut de homine, aut de angelo immolari oporteat, uterque etenim ratione uiget. Homo uero tanta hostia nullus inueniebatur dignus, quoniam omnes homines et originali, etiam et actuali peccato non erant immunes; uelut ait Propheta »Omnis homo mendax .« Et sicut  per beatum Euangelistam Ioannem dicitur: »Si dixerimus quia peccatum non habemus, nos ipsos seducimus, et ueritas in nobis non est .« Unus ergo homo, et idem peccator indecens hostia fuerat pro totius humani generis redemptione. Ergo solus homo ab hoc sacrificio expellebatur. Angelus uero in sui natura admitti nequiuerat; quia quod est inuisibile, nec teneri, nec pati, nec etiam occidi potest. Et forsan per assumptam naturam posset immolari, angelica caritas pro iniusto puniri frigesceret: et hoc non immerito; quia aliquis iustus uix pro iusto moritur, ne dum pro iniusto damnetur. Et etiam ante aduentum Christi homines propter peccatum ab angelis odio habebantur. Et forte si idem homo ab angelo esset redemptus, eumdem angelum  pro Deo ueneraretur, quod ne cui impossibile uideatur, dum pro certo predicti homines sepissime inueniantur, lapides, ligna, et eramenta pro Deo adorare. His igitur et aliis plurimis huiuscemodi rationibus angelica uictima excludebatur. Qua propter solus restabat Creator, qui sua miseratione, et solita benignitate humano compatiens generi, supradictum hominem liberaret, et a diabolica fauce perplexum eriperet; et hoc non in sua natura, sed per 589 assumptum hominem, ut qui solum hominem  redimere uenerat, Deus et homo immolaretur. In diuinitate uero, quia personarum distinctionem catholica credit adesse Ecclesia, uidelicet Patris, et Filii, et Spiritus sancti, non immerito considerandum est hec assumptio cui conueniebat. Pater autem, si intra uirginalem uterum assumeret hominem, et ab eodem nasceretur, idem essent Pater et Filius. Pater secundum diuinitatem, Filius uero secundum humanitatem; quod et credere et dicere nefas est. Aliud quoque maius esset nefarium, quoniam duo filii adessent in diuinitate, scilicet Pater filius secundum humanitatem. et Filius Dei filius secundum diuinitatem. Tanto ergo errore uitato, predicta assumptio Patri non conueniebat. Adhuc restat agere, si Spiritus sanctus competens esset ad immolandum.  Si autem idem Spiritus hominem acciperet, et pro eo uellet immolari, supradictus error in diuinitatem caderet; reuera etenim duo filii et crederentur, et haberentur in ea. Filius Dei secundum diuinitatem, quemadmodum diximus, filius et Spiritus sanctus secundum humanitatem filius. Ergo utrique, Patri scilicet, et Spiritui sancto prelata assumptio non congruebat; quoniam neuter horum in tali negotio admitti ualebat. Igitur solus Filius ad hoc agendum condecens aderat, cui et per iustitiam inerat hominem per se creatum saluare, et diabolo suam potestatem petenti obuiare, eumque ipsum hominem decipientem decipere, et ablato totius orbis imperio, perpetuo in inferno religare  . Legitur namque in Euangelio beati Ioannis, quod »omnia per ipsum  facta sunt :« ergo et ipse homo. Ad hec si ab alio quam ab ipso, per quem creatus fuerat homo, redimeretur, impotentia eidem Filio reuera posset ascribi, quod per ipsum creatus, et per eumdem non esset redemptus. Si uero Pater, cui potentia attribuitur, incarnaretur, duo filii essent, quod sacris Scripturis de uno Dei Filio loquentibus repugnat. Idem quoque et de Spiritu sancto, qui benignitas est. Sed hoc soli sapientie, scilicet Dei Filio conueniebat, ut sapienter diabolus deciperetur. Que autem causa hac rectior, queue iustior? Ut uerbo plasmatus homo, a uerbo scilicet, et a Dei Filio per assumptam carnem in pristino reuerteretur statu. Igitur iure factum est, et iusto ordine confirmatum,  ut non a Patre, nec a Spiritu sancto, sed a Dei Filio, qui in diuinitate et humanitate Filius uocaretur, homo redimendus fuisset, et in pristinam beatitudinem, unde preuaricando corruit, ingrederetur. His ita apte et conuenienter expositis, restat de requie sepulture tractare.

Quia Dei Filius, uerbum Patris, splendor glorie, hominum Creator, condolens mundum in precipitium euntem, Patre, et Spiritu sancto cum ipso cooperante, descendit ad nostram accipiendo humanitatem, »homo factus est, et cum hominibus conuersatus  est :« comedit, bibit, esuriuit, fleuit, et cetera que hominibus conueniebant, egit, preter peccatum, quia qui hominem uenerat ad saluandum, et illi peccata dimittendum sine peccato esse condecebat. Unde de illo dictum est: »Qui peccatum non fecit, nec dolus inuentus est in ore eius .« Si uero pro homine natus, cetera superiora narrata ordinatiue peregit, conueniens erat ut moreretur, quia quis homo non uisurus mortem, et humanius sepeliretur? Et quia rationabile erat. Itaque mortuo sepulture summa cum uigilanti diligentia, ut euangeliste narrant, Ioseph ab Arimathea corpus Dominicum petendo habuit, et in monumento suo nouo sepeliuit, propheta Dauid attestante, qui ait: »In pace in idipsum dormiam,  et requiescam, quoniam tu, Domine, singulariter in spe constituisti me .« uere singulariter; quia moriendo et in sepulcro quiescendo uicit diabolum. Quis alius moriendo in prelio uincere posuit, nisi ille qui omnia potest? Igitur singulariter a Patre in spe constitutus fuit. Et iterum Propheta: »Caro mea requiescet in spe ,« tertio die resurrectionis. Multis aliis habemus confirmatum auctoribus, qualiter Dominus iehsu in sepulcro quieuit. Sed ista de pluribus nostre fidei sufficiant, scilicet euangelistarum, ac Dauid auctoritates, qui uerissime illum in sepulcro iacuisse et requieuisse in ipso mausoleo in pace. Qui in pace dormit, maximam habet fiduciam speratam surgendi. Unde ipse obdormire se dixit.

 De sepulture requie tractatum est. Instat nobis, quibus auctoribus credatur descendisse in infernum. Saluator enim mundi, sapientia Patris, manna pascens, petra dulcissima, ac abundanter aqua manans, mortem nostram pro salute accipiendo, sepultus est, et a Nicodemo interlitus myrrha et ale ut adimpleretur illud Salomonis: »Fasciculus myrrhe dilectus meus mihi .« uere fasciculus fuit myrrhe Dominus, et non maxima sarcina, que quamuis amara uidebatur B. uirgini et discipulis eius passio; tamen fasciculus, quia momentanea. Sed non licet nobis nimium per ambages decurrere; sed diligentissime aduertendum est, quibus credendum sit auctoribus, ipsum Dominum 590 ad inferna descendisse, et sua benedicta potentia  fideles suos abstraxisse. Dicit de ipsa descensione Dauid propheta: »Non derelinques animam meam in inferno, nec dabis sanctum tuum uidere corruptionem .« Et alibi, propheta attestante Osea, dicitur: »O mors, ero mors tua, morsus tuus ero, inferne .« uere Dominus mors fuit morti, quia in perpetua morte eam dimisit  . Morsus fuit etiam inferni Saluator, et Dominus iehsu Christus, qui non omnes, sed suos tantum inde extraxit  ; si enim omnes inde abstraxisset, non esset morsus, sed conglutinans  hominum; qui uero morsum in aliquod dat, non totum, sed partem accipit. Sic Christus morsus inferni fuit, quia partem redemit, partemque reliquit. In alio autem loco Dauid dicit: »Domine, abstraxisti ab inferis animam meam, saluasti me a descendentibus in lacum ;« id est ab illis qui eterno igne cremabuntur.




Quot horas fuerit in descensione, et ascensione.

Expeditis quibus auctoribus in infernum Dominum descendisse credatur; expedit adhuc quantum spatii in sepulcro iacuisse scribere indagando. Plenissime ac uere apertissimum est, quia Dominus ex illa hora sue expirationis, Ioseph eius Dominicum petens corpus, habitum suo in sarcophago collocauit, »in quo nondum quisquam positus fuerat ,« et iacuit ab illa hora usque mane Dominici diei. Opponunt alii: si ab illa hora usque Dominicum diem Dominus in sepulcro quieuit, ergo non tres dies, sicut ipse predixerat. Soluitur hac probabili ratione: ueritas, que Christus est, nunquam mendacium protulit, dicens: »Soluite templum hoc, et in triduo excitabo illud ;« et: »Sicut fuit Ionas in uentre ceti tribus diebus, et tribus noctibus; ita et Filius hominis ,« qui est Christus. uerum dicens, et uerissime confirmauit, quia per tres dies et tres noctes in corde terre fuit, et post triduum excitatus. Reuera ex illa hora, qua Dominus apprehensus fuit, et morte damnatus, iacuit in corde terre, id est in corde terrenorum, perfidorumque, dicentium: ubi sunt uerba eius,  quibus dicebat: »Antequam Abraham fieret, ego sum ,« et multa alia. Iacuit etiam in corde terre, id est in corde apostolorum, qui adhuc terreni erant, et dubitabant de eius resurrectione; et illum morti traditum uidendo fugerunt, tristissime manentes; sic iacuit in corde illorum, quia illum Dominum in mente retinebant. uel aliter, iacuit in corde terre tribus diebus, et tribus noctibus, quia a sero, qua apprehensus fuit, tota illa nocte, et die parasceue, et nocte Sabbati, et Sabbato, ac Dominica nocte, et usque mane Dominici diei, reuera in sepulcro quieuit, quia ex quo damnatus fuit morti, quasi iam in sepultura iacebat. Dicunt, quia et sic tres dies non fuere implete. Ad quod dicimus, ibi esse figuram synecdoche, id est pars pro toto, quia  mane Dominici diei pro tota die habetur. Nunc euidentissime, prout nostra adfuit possibilitas, proposite questiones solute sunt. Sed ille, qui hec omnia pati pro nostra placuit salute, nos suos redemptos adoptiuos filios habeat in pace, scilicet in se et eius sancta incarnatione, et morte ab omni peccato nos eruat, et in suo sanctissimo regno collocet, ut post huius uite transitum hilari uultu prospicere illum queamus regnantem cum Patre et Spiritu sancto per infinita seculorum secula. Amen. Deo gratias, qui nos de tuis tu nos [fort. destitutos] satias.



591 TRACTATUS SECUNDUS. DE SACRIFICIO AZYMO, AD LEONEM MONACHUM.


 Hortaris sepissime, carissime, magisque nostram percogis humilitatem, frater Leo, atque uenerabilis monache, ut dominis spiritualibus fratribus monachis in Constantinopolitana urbe constitutis, qui crebro a Grecorum superflua loquacitate, immoderato zelo arguuntur, aliquid de sacrificii obseruatione summatim breuiterque describerem. Ex tuo, itaque aliorumque multorum recitatum est ore, quod ab episcopo eiusdem sedis, uel ab ipsius clericis frequenter blanda suasione, sepe furibunda locutione indiscrete decipiantur, ut ritus nostri sacrificii azymi derelinquatis, et more Grecorum fermentatum sacrificium Deo offeratis. Quibus ad hec imperterriti non ex nostra insolentia, sed sanctorum authentica theologorum Patrum scientia, e contra respondeamus.  Licet illorum religiosis? Patres ac doctores studuerunt ex fermentato pane Deo omnipotenti sacrificium offerre, tamen nunquam inuenimus illos nostram oblationem euacuantes ac deridentes. Quid ad hec dicimus? »Nunquid diuisus est Christus in corpore suo ,« ut alius sit in Romano sacrificio, alius in Constantinopolitano? Quis hoc sapiens dixerit? Nisi ille qui Dominicam nouit scindere uestem, ut Arius et alii heretici. Nos uero ueraciter tenemus, imo firmiter credimus, quia quamuis sint diuersi mores ecclesiarum, tamen una est fides quam indissolubiliter unitur capiti suo, id est Christo: et ipse unus, idemque permanet in suo corpore, quod pro nostra salute Deo Patri sponte obtulit. Resipiscant ergo ab hac chacheton famosa  altercatione, Latine munditie detrahere desinant. Nam si ipsi obturatis auribus nostre ueritati non consentire uolunt, sine omni dubitatione ostendimus nostrum sacrificium, quod prius sinceriusque sit illorum sacrificio, non solum ex Euangelica, apostolicaque auctoritate, sed etiam ex legali ueteris Testamenti institutione prefiguratum. Legimus namque in libro Exodi , ubi precipiente Deo Moysi sancto, ut quarta decima luna primi mensis ad uesperam filii Isrel immolarent agnum Domino sine macula, et manducarent carnes illius assas igni cum azymis panibus. Interea si uobis responderint, quia illud uetus preceptum fuit, iam defecit, iam pertransiit, confidenter illis beati Pauli apostoli obiicite  sententiam, qua dicitur: »Omnia in figura contingebant illis; scripta sunt autem ad correptionem nostram, in quos fines seculorum deuenerunt .« Notate dilecti. Si ueteris testamenti  figura fuit, ergo nostra tempora portendebant, et quod in umbra latebat, in luce noui testamenti iam prefulgebat, ac propterea scripta erant, et ab ipsis etiam fidelibus obseruanda. Nam quomodo in agni immolatione passio nostri figurabatur Redemptoris, in mari Rubro baptismus, in columna nubis Spiritus sanctus, in manna celesti gratie donum: in petra, que eos consequebatur Christus; ita in azymo pane nostri temporis monstrabatur sacrificium. Ipse Creator atque Redemptor bominum ueniens in hunc mundum indutus nostram mortalitatem, non amittens suam diuinitatem, postquam uniuersa, que de eo fuerant predicta, essent impleta, et paterno censuisset consilio, ut mundum sua redimeret morte, ipsumque mundissimum atque sacratissimum, quod  de immaculata uirgine susceperat corpus, prefinito tempore uoluisset nostra pro uita Deo Patri offerre in illa tunc sacrosancta cena, quando Pascha cum suis discipulis celebrauit, panemque accipiens in suis sanctis manibus fregit et dedit eis, dicens: »Accipite et comedite: hoc est corpus meum, quod pro uobis tradetur; hoc facite in meam commemorationem .« Dicant, obsecro, fratres, qualis fuerit panis ille; azymus fuit, an fermentatus? Si dixerint, fermentatus, ergo falsa est Domini sententia dicentis: »Non ueni soluere legem, sed adimplere .« Quomodo ille, qui legem dedit, benedictionem usque nobis inferret, si ea que legis sunt, non obseruasset  ? Si hoc fecisset, ut transgressor legis iuste puniretur, nec pro nostra  omnium redemptione moreretur. Cum ipse Dominus iehsu per Moysen dicat, ut quarta decima die primi mensis, 592 quod phase occidebatur, usque ad uigesimam secundam diem eiusdem mensis, quicunque inuentus esset in populo Isrel, qui fermentum haberet in domo sua, periret de cetu filiorum Isrel, quia pactum Dei irritum fecisset. Sufficiat nobis iam ex legali obseruatione mandati testimonia proferre; ad Euangelii gratiam, et noui testamenti lumen subsequens sermo percurrat. Neque enim aliter illo tempore solus sine omnibus Pascha illud celebrare potuisset, quod commune omnibus erat datum, et tamen utrumque Testamentum in se adimpleret. Sancti quoque euangeliste de ipsius celebritate Pasche,  atque panis obseruatione ita locuti sunt. Unus ait: »Appropinquabat dies festus azymorum, qui dicitur Pascha ;« alter idipsum replicat, dicens: »Erat Pascha, et azyma post biduum  .« Iterumque: »Prima autem die azymorum accesserunt ad eum discipuli eius, dicentes: Ubi uis paremus tibi comedere Pascha?«  »Sciens iehsu, quia uenit hora eius, ut transeat ex hoc mundo .« Ergo si Pascha, quod Hebraice dicitur phase, a transitu nomen accepit, et non a passione, ut plerique male interpretantur; profecto Dominus iehsu in suo transitu, id est in morte sua, non alium panem tradidit discipulis suis, nisi illum quem paterna traditio preceperat custodiendum. Non tantum ante passionem suam hoc egit, quantum et post resurrectionem hec eadem repetens , in Emmaus non ualentibus eum cognoscere discipulis, nisi in fractione panis, coactus, ut cum ipsis maneret,  eumdem panem azymum eisdem fregit, deditque ad manducandum. In tota Iudea certe fermentum deerat, quia adhuc Pascha celebrabant, nisi ut apertius cognoscatis, quia illum panem post resurrectionem eis dedit, quem iam similem, et ante passionem dederat. Satis sit huc usque ex euangelica lectione uobis accommodasse sententiam. Nunc autem ad beati Pauli apostoli nos oportet Epistolam flectere animum, ubi nos de ipso sacrificio, quod azymum, et non fermentum sit, uigilanter hortatur dicens: »Fratres, expurgate uetus fermentum, ut sitis noua conspersio, sicut estis azymi; etenim Pascha nostrum immolatus est Christus. Itaque epulemur non in fermento ueteri, neque in fermento malitie, et nequitie, sed in azymis sinceritatis et  ueritatis .« Sed cur hoc, fratres karissimi, sanctus predicauit Apostolus? Ut ostenderet quia in fermento, id est, ut nullo dogmate hereticorum siue schismaticorum panis Christi exsecrabilis et abominabilis corruptionis contaminaretur; sed in puritate et simplicitate catholice fidei illibate semper custodiretur, non indigne ab aliquo comesto pereat anima eius de conuentu digne filiorum Isrel, hoc est saluandorum. Item Dominus per Amos loquitur dicens: »uenite in Bethel, et impie agite, et sacrificate de fermentato laudem .« Quid per Bethel, nisi idolum, nisi corruptio sacrilegii exprimitur? Ex quo Dominus in Euangelio admonet dicens: »Cauete a fermento  Phariseorum, quod est hypocrisis ;« id est a doctrina carnali eorum, et inflata scientia, de quo Apostolus ait: »Scientia inflat. caritas uero edificat .« Et iterum: »Modicum fermentum totam massam corrumpit .« Sufficiant pauca de pluribus prolata testimonia. An adhuc irreuerenti fronte audebunt contra nos obire sententiam, dicendo ut astruant nos cum Hebreis Iudaico more azymum comedere. Cui insane obiectioni cum sano respondemus intellectu  : Absit hoc ab catholica, atque apostolica Romana  Ecclesia, que caput, et fundamentum, ac speculum dicitur, et probatur esse omnium Ecclesiarum, quam Deus et Dominus noster iehsu Christus per semetipsum edificare dignatus est, ac promittens specialiter suo dilecto discipulo Petro apostolo, dicens: »Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum .« Atque iterum: »Ego rogaui pro te Patrem, ut non deficiat fides tua, et tu aliquando conuersus confirma fratres tuos .« Absit a totius mundi Domino, ut idcirco cum Hebreis iudaizes, eo quod de azymo pane sacrificium Domino dicitur offerre. Absit, ut pro tali re sancta hoc agat Romana Ecclesia, ut suis ostendat per  orbem fidelibus constitutis, agnum, qui abstulit peccata mundi, sine omni corruptione, pollutione, atque contagione culpe, sinceram sanctamque ex immaculata uirgine suscepisse carnem, testante angelo, qui ipsius Domini incarnationem eidem uirgini uenerabili annuntiat, dicens: »Spiritus sanctus superueniet in te, et uirtus Altissimi obumbrabit tibi, ideoque et quod nascetur ex te sanctum uocabitur, Filius Dei .« Illa obumbratio, que uirginalem uterum dicitur obumbrare, non aliter intelligenda est, quam ut ab omni estu concupiscentie uel corruptione alicuius facinoris illud castissimum Domini templum, in quo habitare dignatus est, intactum, purumque, quod est azyma, semper custodierit, dicente Salomone: »Sapientia edificauit sibi  593 domum .« Nam, ut ea que superius diximus repetamus, cur non nobis sacrificium de ueteri precepto tenendum est? Cur ea, que illis carnalia sunt imperata, in nobis spiritualiter uideamus adimpleta? Nunquid ex ipsis non tenemus templum, sacerdotium, unctionem, incensum, sacerdotalia indumenta, et quadragesimam? Si hec cuncta prius ipsa Isrelitica plebs tenuit, et postea Domino cooperante, nobis concessa sunt; quare non azymum etiam inter reliqua precepta sacrificium Domino offerendum est? Cum, ut sepe iam testati sumus, puritatem, simplicitatem, atque munditiam significet. Et ipsum principium, caputque omnium apostolorum, post Domini ascensionem primum obtulisse  inuenimus sacrificium, non aliter, quam illi a Domino, et magistro suo iussum est offerri. Post ipsum beatus Clemens, cui beatus Petrus tradidit pontificatum, in Epistola sua  ad Iacobum, qui Hierosolymam regebat Ecclesiam de eiusdem sacrificii obseruatione taliter admonet agendum, dicens: »Cum mihi dominus, et magister meus Petrus summi pontificatus traderet dignitatem, et inter multa hortamenta, quibus ab ipso adhortabar, cum ad Domini sacrificium peruenisset, ita de illo mihi dixit: uide, Clemens, ne aliter agas de conpore  Domini, quam quod ego tibi precipio, quia ego non hoc a me ipso, sed qualiter ex ore Domini, et magistri mei Iesu Christi audiui, taliter illud loquor: similiter et tuis successoribus, qui post te in hanc apostolicam successuri sunt sedem, in perpetuum hoc exemplum relinque.« Sicque post ipsum S. Siluester, qui inclitum Augustum, atque perfectum Ecclesie filium Constantinum Rome baptizauit, eadem iussa perfecte adimplens, etiam in posteros custodire mandauit. Denique S. Gregorius, eximius doctor, qui Eutychium Constantinopolitanum episcopum cum suis fautoribus in presentia Mauritii imperatoris, mira cum ratione exsuperauit, alio modo non celebrauit, atque nobis celebrandum sacrificium precepit, quam illud, quod omnes sui  precessores sanctissimi pape, quos enumerare longum est, in sanctissima sede apostolica iussi sunt celebrare. Quapropter, amantissimi fratres, state  uiriliter in soliditate; ac firmamento orthodoxe columne, et nemo cum suasoribus uerbis a sancte fidei catholice, et apostolice prefate sedis, matris Ecclesie Romane consuetudine uos separet; quia, teste Augustino luculentissimo doctore, ac episcopo Africano, non est alia sedes in celo aut in terra dignior, siue prior, nisi illa quam Romana tenet Ecclesia. Hanc tenete, hanc puro corde diligite, et ab eius unitate non recedite, cum scriptum sit: »Terminum, quem antiqui posuerunt Patres, ne transgrediaris ;« et »qui dissipat sepem, mordebit eum coluber .« Serpens ille scilicet, qui eiecit Adam de paradiso, ex cuius pestifero ore Dominus per intercessionem apostolorum, atque sanctorum omnium uos semper eruat, largiente  Domino nostro Iesu Christo, cui est honor et gloria cum Patre, Flamine sancto, in omnibus seculis. Amen.





594 AD TRACTATUM SEQUENTEM ADMONITIO.


Sapientissime, piissimeque exaratum hoc opusculum ex eo euincitur quod non tam editum fuerit uenetiis a Mauro Marchesio an. 1651 inter reliqua S. Brunonis Opera, sed iterum excusum ab editoribus Bibl. Max. uet. typis Lugdun. 1677, Tom. XX, p. 1725, reperitur, iterumque a D. Luca Dacherio, tom. XII, edit. Paris. 1725, in Spicilegio, et Taurini in separato paruo uolumine, absque nota anni. Sed multo eius existimationem auget editor Codicis Liturgici clar. Philippus Zazzera, quem inter mss. Bibl. uaticane comperit, suisque doctis adnotationibus illustratum, et sanctissimo pontifici D. N. Pio uI dicatum Rome publici iuris fecit an. 1784. Cum autem quidquid ad perfectionem huiusce S. Brunonis elucubrationis nouam editionem mihi comparare proposuissem, non piguit Florentie codicem ms. Bibl. S. Marci O. P. Sec. XIII, alterumque Codicem archiui uaticani eiusdem circiter eui exaratum consulere. Ex his igitur tum codicibus, cum editionibus plures uariantes lectiones deprompsi, que quamplurima errata presertim in Marchesio, et in editione Taurinensi corrigunt, et nitidiorem completioremque lectionem reddunt. Peropportunus hic mihi aditus patet notitiam prebendi, ubi ignoratur, preclari operis, cui inscriptus est titulus S. Ecclesie Rituum, diuinorumque Officiorum explicatio, cuius autographum, ut dixi, in Bibl. uatic. asseruatur, deque Ecclesiasticis institutionibus maxime meritus cl. Philippus Zazzera habendus est, qui eum copiosis eruditisque commentariis exornatum publicauit. In fronte, adnotatur, explicationem illam ab Anonymo seculo XII. scriptore elucubratam fuisse, et ex uaticano Codice num. 5046, tunc primum erutam. Unum admonendum superest, scilicet, quod auctor Anonymus suam rituum explanationem ab hoc Brunonis opusculo auspicatur: ex quo inferri potest, magno illud in pretio iam tunc haberi ab Ecclesiasticis uiris, ut ceteris de sacris ritibus scriptoribus preponeretur, quasi ipse ductor chorus ceterorum fuerit.



595 TRACTATUS TERTIUS. DE SACRAMENTIS ECCLESIAE, MYSTERIIS ATQUE ECCLESIASTICIS RITIBUS.


  Dilectissimo fratri GALTERIO, Magalonensi  episcopo, Bruno Signiensis episcopus, salutem.

Cum Rome quondam in Insula in domo episcopi Portuensis simul essemus; cumque in libro Exodi de tabernaculo testimonii, et de uestibus Aaron, typica quedam, et magni mysterii significatiua legeremus,  cepisti mirari tu, cepi mirari et ego, quod  aliqua illis similia adhuc in Ecclesia fieri uideamus, cum iam uetera transierint, et facta sint omnia noua. Multa enim fiunt in ecclesiarum dedicationibus, multa et in aliis Ecclesie sacramentis, que non minus quam illa, sub umbra, et figura fieri uidentur.  Petisti igitur a me, ut sicut illa exposueram, ita et ista exponere tentarem. Promisi me facturum, sed aliis negotiis impeditus; et tue petitionis, et mee promissionis iam pene oblitus eram: cum Helbertus eremita, et presbyter uenerabilis, a uobis ad nos ueniens, id, quod promiseram, quasi debitum exigebat. Memor igitur tue dilectionis, quamuis multum impeditus, facere aggressus sum quod facere iussisti.




596 De consecratione ecclesie.

 De sacramentis Ecclesie locuturi, prius sacramenta ipsa ponamus; postea uero quid significant, prout Dominus dederit, exponamus  . Quando enim ecclesia consecratur, solus diaconus eam ingreditur, ianuas claudens  , ibidem exspectat  episcopo responsurus. Tunc episcopus deforis aquas benedicit, non sine sale, acceptoque fasciculo hyssopi ex aquis, quas modo sanctificauerat ecclesie parietes ter circumeundo aspergit: ter quoque cum uirga pastorali ianuas percutiens dicit: »Tollite portas, principes uestras, et eleuamini, porte eternales, et introibit Rex glorie .« Cui diaconus de intus respondet dicens: »Quis est iste Rex glorie? « Et ille: »Dominus fortis, et potens, Dominus potens in prelio .« Post tertiam percussionem, paucos ex ministris secum ducens ecclesiam ingreditur, cetera multitudine foris exspectante. Tunc episcopus totum alphabetum in modum crucis bis in pauimento describit;  ac deinde sicut prius alias aquas sanctificat, quibus non tantum sal, sed et cinerem quoque miscet et uinum. His autem altare, et ecclesia aspergitur, et consecratur. Postea uero super altare oleo, et chrismate fusis, lapidem ipsum episcopus ungit.  Et tunc tandem ibidem reliquias ponit, atque componit. His igitur expeditis, significationes uideamus. Sed prius querendum est, cur aqua benedicatur? Quare lapides et parietes aspergantur? Cur etiam potius lapides, et ipsi parietes per se non benedicantur? Cur sine aqua non sanctificantur? Cur eadem ipsa benedictio, que aqua datur, lapidibus non datur? Hoc totum habet significationem  , Audi igitur quid Dominus dicat: »Nisi quis renatus fuerit ex aqua, et Spiritu sancto, non intrabit in  regnum celorum .« Aqua enim lauandis corporibus idonea est: tantam uirtutem accipere meruit, ut sicut corpora lauat a sordibus, ita et animas mundet a peccatis.



Quid aqua significet.


Manifestum est itaque quod hec aqua baptismum significet, cuius aspersione ecclesia consecratur, et quodammodo baptizatur.



Quid significet ecclesia.

Ipsa uero ecclesia eam utique Ecclesiam designat, que in ea continetur, id est multitudinem: unde etiam ecclesia uocatur, eo quod Ecclesiam contineat. Hec enim figura a grammaticis metonymia dicitur, quando id quod continet, ponitur pro eo quod continetur. Quale est illud, quod in Euangelio Dominus ait: »Ierusalem, Ierusalem, que occidis prophetas :« cum utique non ipsa Ierusalem, sed eius habitatores prophetas occiderint. Sic etiam dicere solemus: Illa domus bona est, eo  quod bonos habeat habitatores; et illa mala est, eo quod mali habitatores habitent in ea. Secundum hanc igitur significationem, hec ecclesia ex lignis, lapidibusque constructa, eam Ecclesiam designat, que ex uiuis lapidibus edificatur; cuius lapides non calce, sed caritate iunguntur et uniuntur; cuius fundamentum Christus est; cuius porte apostoli sunt; cuius columne episcopi sunt et doctores, in quo unusquisque lapis tanto amplius rutilat, quanto fidelior et melior est.



Quid sal significet.

Quia igitur dictum est quid aqua, et quid domus significet, dicamus etiam cur hec aqua sale misceatur. Cum enim Saluator noster de baptismo loqueretur,  nullam salis fecit mentionem; non enim dixit, Nisi quis renatus fuerit ex aqua salsa, uel sale mixta, uel aliquid huius modi; sed quid dixit? »Nisi quis renatus fuerit ex aqua et Spiritu sancto, non intrabit in regnum Dei .« Idipsum autem et de oleo, et de chrismate dici potest; sed de his alias: interim de sale dicamus. 597 Sal enim in diuino eloquio frequenter pro sapientia ponitur; unde est illud: »Sermo uester sale sit conditus .« Et Dominus discipulis: »Habete, inquit, sal in uobis, et pacem habete inter uos .« Itemque: »uos estis sal terre; quod si sal infatuatum fuerit, in quo condietur?«  Hinc etiam secundum legem  nulla hostia sine sale offertur, sed in omni sacrificio  ponitur. Unde manifestum est, quod sal  pro sapientia ponitur. Sic est enim sapientia condimentum omnium uirtutum, sicut sal est condimentum omnium ciborum. Sed que sapientia? Non utique  sapientia mundi, que »stultitia est apud Deum ,« sed illa sapientia, de qua Dominus ait: »Confiteor tibi, Pater Domine celi et terre, quia abscondisti hec a sapientibus, et prudentibus, et reuelasti ea paruulis .« Sed uis audire que sit ista sapientia, quam simplex, quam facilis ad discendum? ueniat modo aliquis ad hanc aquam; ueniat nunc aliquis ad baptismum, audiat hanc sapientiam, gustet de hoc sale, neque enim prius baptizatur aliquis, quam sale cibetur; hoc enim omnibus notum est; ad litteram dico. Infantibus ad fidem uenientibus statim in ore ponitur sal:  ut quod actu habere non possunt, habeant uel significatione sacramenti. Interrogo igitur modo aliquem hominem baptizandum: »Credis in  Deum Patrem omnipotentem, Creatorem omnium uisibilium et inuisibilium?« dicit: »Credo.---Credis et in Iesum Christum Filium eius, unicum Dominum nostrum natum et passum?« Inquit: »Credo--- Credis et in Spiritum sanctum, sanctam Ecclesiam catholicam, sanctorum communionem, carnis resurrectionem, et uitam eternam?« Ait ille: »Credo.« Bene instructus est iste, sapiens est, et sufficienter sale cibatus. Hoc est igitur sal, quod miscetur aque; hec sunt prima fidei rudimenta: sine his non ualet baptismus  . Siue enim tollas aquam, siue tollas hec uerba, non est baptismus. Hoc autem dum dico, nullum preiudicium facio infantibus, et nondum intelligentibus, qui non sua, sed aliorum fide baptizantur et saluantur. Saluantur utique, si uel prius  obierint, uel ad etatem uenientes fidem pro eis promissam fideliter crediderint, et custodierint; alioquin non ualet baptismatis aqua, quia non est condita  . Dictum est itaque quid aqua, quid sal, et quid domus dedicanda significet. Nunc autem superest ut de hyssopo dicamus, cum quo ecclesie parietes supradicti aqua asperguntur.



Quid hyssopus significet.

Hyssopus naturaliter in petra nascitur: »Petra autem, ait Apostolus, erat Christus .« Bona herba hyssopus, que nascitur, et renascitur, et radicatur in Christo. Per hanc enim etsi tota fidelium multitudo intelligi possit, precipue tamen illi per hyssopum figurantur, qui in Christi fide radicati et fundati, ab eius amore diuelli et separari non  possunt. Per quod quid melius, quam episcopos et presbyteros intelligere possumus, qui  quanto maiorem in Ecclesia obtinent dignitatem, tanto firmius  Christi fidei inherere debent? Et per hos quidem spargitur aqua: per hos et ab his baptizantur fideles: his datum est perficere baptismatis sacramenta. Nec illud quidem pretereundum est, quod ter episcopus ecclesiam circumit, et ter parietes aqua aspergit.



Quid in circuitu eundo significet.

Apparet etiam in hoc figura baptismatis. Audi igitur quid suis discipulis Dominus dicat: »Ite, inquit, docete omnes gentes, baptizantes eos in nomine Patris, et Filii, et Spiritus sancti .« Hinc est igitur quod sacri canones ter in aquam mergi precipiunt eos qui baptizantur  . Quia itaque Ecclesia non potest mergi in aquas, ter ab episcopo circumeunte aspergitur aqua uides ergo,  quam bene omnia, que superius dicta sunt, baptismi conueniant sacramentis? Hinc autem illud quoque uideamus, quod ter cum uirga pastorali ecclesie ianuas episcopus percutit.



598 Quid uirga significet.

Quid enim uirga pastoralis, nisi sermo diuinus, et predicatio euangelica intelligitur? Quod autem sermo uirga uocetur, propheta de Domino testatur dicens: quia »percutiet terram uirga oris sui, et spiritu labiorum suorum interficiet impium .« uirga oris sermo est. uirga igitur ianuas percutere, est aures audientium predicationis uoce ferire: aures enim porte sunt, per quas ad corda audientium sancte predicationis uerba introducimus. Unde Psalmista ait: »Qui exaltas me de portis mortis,  ut annuntiem omnes laudes tuas in portis filie Sion .« Quid est enim in portis filie Sion, nisi in auribus et auditu fidelium? Illud quoque non uacat a mysterio, quod ter episcopus ianuas percutit. Numerus iste et notissimus et sacratissimus est. In omni enim dedicatione ter semper episcopus ianuas percutere debet; quia sine inuocatione Trinitatis nullum in Ecclesia fit sacramentum. Percutiamus igitur ecclesie ianuas, et predicationi instemus, quatenus usque ad cordis secretarium accedere, et Christi fidem adducere ualeamus.



Quid littere.

Expositis igitur omnibus, que in ecclesie dedicatione exterius episcopus agit, hinc etiam quid interius faciat, uideamus. Ingressus enim in ecclesiam,  bis totum alphabetum scribit in pauimento. Per quod uel utrumque Testamentum, uel duplex sanctarum Scripturarum intelligentia figuratur. In his  etiam paucis litteris omnis scientia continetur, que semel in synagoga, et bis in ecclesie pauimento scribuntur; Iudei enim unum  tantummodo recipiunt Testamentum; quod non dupliciter, ut nos, sed simpliciter tantum, et ad solam litteram interpretantur. At uero Ecclesie filii, et utrumque recipiunt, et utrumque dupliciter, id est ad litteram, et spiritualiter intelligunt. Bis igitur in pauimento corporis nostri alphabetum scribitur, si utrumque Testamentum suscipimus, et utrumque dupliciter intelligimus. Hinc est enim, quod illa animalia immunda dicuntur, que neque ruminant, neque ungulam findunt: illa enim animalia, que ruminant  bis eumdem cibum comedunt. Cibus anime est lectio sacra; hanc autem  bis comedimus, quia semel ad litteram, et iterum spiritualiter eam exponimus et intelligimus. Ungulam quoque findere, est sacram Scripturam dupliciter interpretari: que ideo quidem ungula dicitur, quia in uia bonorum operum pedes nostros firmat et munit.



Quid quod in modum crucis scribitur.

Sed quid est, quod non in directum, sed in obliquum, et in modum crucis he littere scribuntur? nisi quia sacrarum Scripturarum intelligentiam pertingere non ualet, qui crucis mysterium non recipit, et Christi passione non credit se esse saluatum. Soli enim Christiani hanc intelligentiam habent, qui crucis signaculo insigniti sunt: quibus »uicit leo de tribu Iuda, radix Dauid aperire librum, et soluere septem signacula eius .« In Christi namque  passione  uerum templi scissum est, et reuelata sunt Sancta sanctorum  . Cetera uideamus.



Quid aqua interius benedicta.

Post hec autem episcopus aliam item aquam benedicit, cui non tantum sal, sicut priori, de quo supra diximus, sed uinum quoque cum cinere  miscet. Hec autem aqua Spiritum sanctum significat, sine cuius afflatione nichil unquam sanctificatur, et sine cuius gratia non fit remissio peccatorum. Quod autem Spiritus sanctus aqua uocetur, ipsa ueritas ostendit, dicens: »Qui credit in me, sicut dicit Scriptura, flumina de uentre eius fluent aque uiue .« Quod quid significet, mox Euangelista exponens ait: »Hoc autem dixit de spiritu,  quem accepturi erant credentes in eum .« Aqua igitur Spiritus sanctus. Et uide ordinem sacramenti: exterius aqua, interius Spiritu sancto consecratur. Hoc est enim, quod Dominus ait: »Nisi quis renatus fuerit ex aqua, et Spiritu sancto .« Ecce aqua, ecce Spiritus. In baptismatis igitur sacramento nec aqua sine Spiritu, nec Spiritus sine aqua, quod quidem ipse Spiritus significabat, qui in prima mundi creatione »ferebatur super aquas .« Hac igitur aqua et ipsum altare, et totum interius templum aspergitur. De sale autem,  quod ei additur, superius dictum est. Diximus enim, quod prima fidei rudimenta significet. Poterant ista sola sufficere ad baptismi sacramentum; sed sancti Patres nostri, qui Spiritu 599 Dei ista constituerant, uoluerunt nobis satisfacere, non solum in his que pertinent ad uirtutem sacramenti, uerum etiam in illis que pertinent ad significationem: sufficit enim aqua, et Spiritus ad baptismi perfectionem: cetera uero, que adduntur, ad significationem pertinent. Non enim oleum, uel chrisma habuit Philippus apostolus, quando eunuchum baptizauit. Hec tamen iam nunc pretermittenda non sunt, que ad significandum aliquid, sanctorum diligenti expositione, addita sunt  .



Quid uinum significet.

 Dicamus igitur quid uinum significet. uinum enim in hoc loco maiorem, et spiritualem diuine legis intelligentiam designat. Unde ad nuptias uocatus Saluator noster in uinum aquas conuertit, quatenus maiori intelligentia nos erudiret, et spiritualis noueque doctrine nectare satiaret. Diuina namque Scriptura, ad litteram intellecta, aqua est sine sapore et iucunditate; que si spiritualiter intelligatur, uinum fit, et quidem miri saporis, magneque suauitatis. Quod enim interest inter aquam et uinum, hoc interest inter litteram et spiritum; unde Apostolus inquit: »Littera occidit, spiritus autem uiuificat .« Hoc autem uinum Psalmista olim promittens ait: »Inebriabuntur ab ubertate domus tue, et torrente uoluptatis tue potabis  eos .« Itemque: »Calix tuus mebrians, quam preclarus est!«  Et iterum: »Hunc humiliat, et hunc exaltat, quia calix Domini uini meri plenus misto .« Humiliat enim Dominus Iudeum, exaltat gentilem. Quare? quia ille litteram sequitur, que occidit: hic merum uinum et spiritualem intelligentiam bibit. Tota enim perditio Iudeorum in hoc est, quod littere creduli spiritualem intelligentiam recipere nolunt. Unde Psalmista: »Fiat mensa eorum coram ipsis in laqueum, et in retributionem, et in scandalum, obscurentur oculi eorum, et dorsum eorum semper incurua .« Hec enim mensa diuina Scriptura est: de cuius deliciis anime  nutriuntur, de quibus quodcunque animal comederit, uel biberit, nisi ruminauerit, non uiuet. Bonum est igitur hoc uinum, sed illis bonum, qui bene, et fideliter Deo utuntur. Ad hoc enim bibendum in Canticis canticorum ipse Dominus nos inuitat, dicens: »Comedite, amici mei, et inebriamini, karissimi. Ego dormio, et cor meum uigilat .« Nunc igitur nos inebriari Dominus iubet, cum alibi de ebrietate fugienda dicat: »uidete ne corda uestra grauentur in crapula et ebrietate .« Est igitur et bona, et mala ebrietas;  neque enim potest esse nisi bonum, quod Dominus iubet; et iterum non potest esse nisi malum, quod Dominus prohibet. Bona est enim ebrietas mentis  . Et de uino quidem quid significet, sufficienter dictum est.



Quid cinis significet.

Restat nunc ut de cinere dicamus. Sed quid cinis, nisi penitentia? Sedere namque in cinere, cilicio indui, penitentium est. Hinc est enim quod de Niniuitis penitentibus dicitur: »Quia rex ipse surrexit de solio suo, et indutus est sacco, et sedit in cinere .« Hinc et Dauid: »Quia cinerem, inquit, tanquam panem manducabam, et potum meum cum fletu temperabam .« Hinc et Abraham: »Loquar ad Dominum meum,  cum sim puluis et cinis .« Hinc et peccanti homini dicitur: »Quid superbis, terra et cinis?«  Babylonie quoque Dominus per prophetam loquitur  : »Descende, inquit, sede in puluere, uirgo filia Babylonis, non est solium ultra tibi .« Unde et consuetudo in Ecclesia inoleuit, ut per singulos annos in initio quadragesime capita nobis cinere aspergamus. His autem et similibus facile ostenditur, quia per cinerem penitentia designatur. Quia igitur dictum est, quid aqua, quid sal, quid uinum, et quid cinis significet, dicamus modo quare simul misceantur, ut eorum aspersione ecclesia consecretur. Puto enim, quod sine his, quod si uel unum defuerit, populus Domini, quod est Ecclesia, neque sanctificatur,  neque soluitur a peccatis. Et de aqua quidem manifestum est: Quia »nisi quis renatus fuerit ex aqua, et Spiritu sancto, non intrabit in regnum celorum .« De sale quoque non dubium est, quia sine fidei condimento, quod in sale significatur, nemo unquam saluari poterit, etiamsi aqua baptismatis aspergatur. Sed quid dicam de uino, per quod spiritualis intelligentia designatur. Quo qui aspersus non fuerit, quicunque de eo non biberit, uel propinantibus non crediderit, ad uite eterne beatitudinem non perueniet. Cineris quoque aspersio, per quam penitentia intelligitur, 600 tam necessaria est, ut sine ea non fiat remissio peccatorum  : per ipsam enim peruenitur ad baptismum, ipsa est unicum et singulare refugium peccatoribus  post baptismum. Unde et non immerito baptismus uocatur, dicente Euangelio de Ioanne: »Quia uenit in uniuersam regionem Galilee predicans baptismum penitentie in remissionem peccatorum .« Dicebat enim: »Penitentiam agite, appropinquauit enim regnum celorum .«  Sic cepit predicatio Ioannis, sic cepit predicatio Christi. In his autem omnibus soli paruuli excipiuntur, et ceteri, qui intelligentiam non habent. Hec est igitur causa, quare hec omnia, id est aqua, sal, uinum, et cinis simul misceantur, quia, ut diximus, si uel unum defuerit paruulis, nichil cetera prosunt  . Quibus ita permistis accedit episcopus ad altare, et accepto fasciculo hyssopi, hac supradicta aqua aspergit, atque sanctificat ecclesiam, et altare.



Quid altare.

Sed quid altare in templo significat? Apostolus enim dicit: »Templum Dei sanctum est, quod estis uos .« Si ergo templum Dei sumus, et altare habemus; altare cor nostrum est: hoc  enim cor in homine, quod est altare in templo. In hoc enim altare fit sacrificium laudis, et iubilationis  ; unde Psalmista: »Sacrificium Deo spiritus contribulatus, cor contritum et humiliatum Deus non spernit .« In hoc altari fit commemoratio corporis et sanguinis Christi. Hinc preces ascendunt in celum, quia ad cor respicit Deus. Hoc igitur altare aspergitur aqua, quando corda hominum euangelica predicatione mundantur a peccatis.



Aqua est predicatio.

Nam et predicatio aqua est, secundum illud: »Omnes sitientes, uenite ad aquas .« Itemque: »Aqua profunda uerba ex ore uiri .« Et item  : »Reputetur ut pluuia  eloquium tuum .« Hac igitur aqua, id est euangelica predicatione, et a S. Spiritus sanctificatione cordis altare, et totus homo mundatur et sanctificatur. Ecce altare aspersum est, aquis baptizatum est. Restat igitur ut confirmetur, et chrismate liniatur. Hoc enim in hominibus ipsis fieri uidemus. Prius enim baptizantur, et sic postea chrismate confirmantur.



Quid oleum.

Dicamus igitur quid oleum, et chrisma significet. Non enim sine causa iam baptizati, et a peccatorum sorde mundati oleo unguntur, et chrismate. Oleum enim misericordiam designat quam qui non habet, id ipsum amisit, quod baptizatus est. Unde ipsa  ueritas ait: »Si non remiseritis hominibus  peccata eorum, nec Pater uester dimittet uobis peccata uestra .« Hinc est quod seruus ille damnatus, qui centos denarios conseruo suo dimittere noluit, dicente Domino: »Serue nequam, omne debitum dimisi tibi, quoniam rogasti me: nonne ergo oportuit et te misereri  conserui tui, sicut et ego tui misertus sum?« . Bene autem oleum misericordiam significat, quia sicut illud in liquoribus, ita et misericordia in bonis operibus superior est. Quemcunque enim liquorem in oleum fundas, oleum semper desuper natat. De misericordia quoque scriptum est: »Suauis Dominus uniuersis, et misericordia eius super omnia opera eius .«---»Superexaltat enim misericordia iudicium .« Hinc est etiam quod Dominus ait: »Misericordiam uolo, et non sacrificium .« Multa sunt, que de misericordia dici possunt. Siquidem »Misericordia Domini plena est terra .«---»Sed quis sapiens, et custodiet hec, et intelliget misericordias Domini?«  Hac  igitur ungatur, hoc oleo liniatur altare cordis nostri, ut semper misericordie memores, aque aspersionem, et baptismi regenerationem non amittamus. Quid enim prodest, quod hyssopo aspersi, et a sacerdotibus baptizati sumus, si Pater noster, qui in celis est, non dimiserit nobis peccata nostra  ? Semper igitur in misericordie oleo natent corda nostra, quatenus nobis dimittantur peccata nostra. Hec autem de oleo.



601 Quid balsamum

Si huic balsamum addamus, fit chrisma quo reges unguntur et sacerdotes, balsamum enim tunc iungitur oleo, quando bonus odor additur misericordie. Sed quid est bonus odor? Letitia spiritualis et bona uoluntas. Unde Apostolus ait: »Qui miseretur in hilaritate  .«---»Hilarem enim datorem diligit Deus .« Tali igitur chrismate ungantur Christiani, ut uero nomine uocentur Christiani, quoniam Christianus a Christo, et Christus a chrismate dicitur. Ille enim tali chrismate unctus est, qui uite honestate et merito sancte conuersationis longe circumquaque sue bone fame spargit odorem. Unde Apostolus: »Christi, inquit, bonus odor sumus Deo, qui odorem notitie sue manifestat per nos in omni loco .« Sic igitur Ecclesia consecratur; sic Dei populus innouatur, benedicitur et sanctificatur.



Quid significet consecratio chrismatis et olei.

Nunc autem dicendum est cur in olei et chrismatis  consecratione ter super eam episcopus halat. Legimus enim in Euangelio quod Dominus in discipulos insufflauerat, dicens: »Accipite Spiritum sanctum: quorum remiseritis peccata remittuntur eis, et quorum retinueritis, retenta sunt .« Hic igitur halitus illam insufflationem significat, qui ideo ter quidem fit, quia Spiritus sanctus a Patre Filioque procedit, et a seipso non uenit. Poterat enim Saluator noster sine omni insufflatione dare Spiritum sanctum, quem ideo insufflando dedit, ut ab ipso quoque, sicut et a patre eius procedere intelligamus.  Quamuis enim nesciamus, quomodo Spiritus sanctus a Patre Filioque procedat , certissime tamen scimus, et nullatenus dubitamus eum procedere a Patre et Filio, id est de substantia Patris et Filii. Hoc enim ei proprium est et de nulla alia substantia procedit, a nullo alio mittitur et a nullo alio datur Spiritus sanctus. Datur enim officio sacerdotum, sed non a sacerdotibus: sic enim adest uirtus Christi per insufflationem, que fit a sacerdotibus in honorem significationis Spiritus sancti, per uerba que dicuntur in nomine suo  .



Quid cerei.

Duodecim autem cerei duodecim apostoli sunt,  quorum doctrina fugate sunt tenebre, quorumque predicatione illuminatus est mundus. Lapis autem altaris non solum Christum, sed Christi quoque membra significat. De quo lapide scriptum est: »Erexit Iacob lapidem in titulum fundens oleum desuper .« De quo et Psalmista: »Speciosus forma pre filiis hominum, diffusa est gratia in labiis tuis. Dilexisti iustitiam et odisti iniquitatem, propterea unxit te Deus, Deus tuus, oleo letitie pre consortibus tuis .« Ergo non solum ipse, sed et consortes eius per ipsum oleo letitie uncti sunt. Unde manifestum est, quia in illo lapide et ipse significatur et membra eius.

Quia uero sanctorum reliquie in altari ponuntur, altare quoque cordis nostri sine sanctorum reliquiis  esse non debet, sanctorum namque reliquias in corde gestamus, si eos in mente habemus; si eorum dicta et exempla tenemus, et eorum uerba memorie commendamus. Beata illa altaria, beata illa corda, que tales reliquias suscipere meruerunt. Quantas nobis beatus Paulus reliquias reliquit; quantas et alii sancti reliquerunt? Quibus utinam nostri cordis altare repleatur et condiatur. Hec autem de consecratione ecclesie dicta sufficient.



De ritu in conferendo baptismate.

His igitur ita dispositis, dicendum est qualiter hec sacramenta suscipiet qui ad fidem nouiter uenit; is enim, qui ad Ecclesiam uenit, prius de fide interrogatur. Qui postquam se credere respondet, sacerdos ei in faciem insufflat, ut Spiritus sanctus  ingrediatur et a Spiritu sancto malignus spiritus eiiciatur  . Adest enim, ut modo diximus, Spiritus sanctus, non solum uerbis, que dicuntur in nomine suo, uerum etiam significationibus, que fiunt in honore suo. Deinde in Ecclesiam introducitur et fidelium populo sociatur; ac sacerdos ei salem ponit in ore, per quod quid significetur superius diximus. Hoc enim sal prima fidei documenta significat, sine quorum condimento insulsus est omnis homo. Postmodum uero eius nares et aures  cum saliua tangit, quod ipse Dominus et Saluator 602 noster tunc nobis exposuit, quando exiens de finibus Tyri et ueniens per Sidonem ad mare Galilee sanauit hominem surdum et mutum: expuens enim tetigit linguam eius, et ponens digitos suos in auricula eius dicit: »Epheta, quod est adaperire, et statim,« ut ait euangelista, »aperte sunt aures eius, et solutum est uinculum lingue eius, et loquebatur recte .« Saliua igitur Christi, dulce do est uerborum defluentium ex ore Christi, et ipsa diuinitas Christi non sanat. Nares itaque ei tanguntur, ut diuinam ueritatem suscipiat, qua bonum a malo discernat, odorem et sanam doctrinam separare ualeat a fetore heretice prauitatis. Hinc enim Ecclesie dicitur: »Nasus tuus sicut turris Libani, que  respicit contra Damascum .« Tanguntur autem et aures, ut uerbis euangelicis pateant, et uanas, et inutiles fabellas a se repellant. »Corrumpunt enim bonos mores colloquia praua .« Deinde ad baptismum ueniens prius in pectore, et inter scapulas oleo ungitur, quatenus intelligat, sine misericordie oleo, etiamsi baptizatur, se tamen Deo placere non posse. Et de oleo quidem superius diximus. Bene autem quidem in pectore ungitur, ubi est cor, memoria, et ratio, et intellectus: quatenus semper misericordiam in corde habeat et nunquam pietatis et misericordie obliuiscatur. Sed quia non sufficit ut misericordia in mente solummodo habeatur, nisi et corpore exerceatur, ungitur etiam et inter scapulas, ut audiat Apostolum dicentem:  »Alter alterius onera portate, et sic adimplebitis legem Christi .« In scapulis, et super humeros feruntur onera. Hoc enim ipse Dominus ostendit, dicens de Phariseis: »Qui alligant onera grauia et importabilia, et imponunt in humeros hominum .« Oleum igitur a corde transfertur ad scapulas, quando misericordia, que mente concipitur, opere perficitur. De baptismo autem satis superius dictum est.

Postquam autem baptizatus est homo, suscipit uestem candidam, per quam interioris et exterioris hominis castitas et puritas signatur, audiatque Scripturam dicentem: »Omni tempore sint uestimenta tua candida . »Ungitur autem et chrismate  a sacerdote in uertice, in quo simul nomen Christi et humilitatem suscipiat. Utrumque enim et Christus, et Chritianus a chrismate nominatur. Et bene quidem signum crucis, et nomen humilitatis in uertice describitur, ubi ipsa superbia sedere uidebatur;  semper enim superbia superiora appetit. Unde inclinato capite humiles, et recta ceruice superbos stare uidemus. Hos humilitas inclinat, illos superbia erigit. Sed quid dicit Scriptura? uerumtamen »Deus conquassabit capita inimicorum suorum, super uerticem capilli perambulantium in delictis suis .« Hac igitur unctione superbia tollitur et humilitas commendatur.



De confirmatione.

Nunc autem sola confirmatio restat, que ab episcopis fieri iubetur, in qua totius Christianorum religionis mysterii plenitudo completur. In baptismo namque per Spiritum sanctum datur remissio peccatorum. Hic autem ipse Spiritus inuitatur ut ueniat, et domum ipsam quam sanctificauit, defendere et  habitare dignetur. Nam et ipsi apostoli post baptismum acceperunt Spiritum sanctum, quem utique in ipso baptismo iam acceperant in remissionem peccatorum. Neque enim credendum est eos baptizatos non fuisse  , qui et alios baptizabant, et ipsum Dominum dixisse audierant: »Nisi quis renatus fuerit ex aqua et Spiritu sancto, non intrabit in regnum Dei .« Acceperunt autem iterum Spiritum sanctum, quo ligarent et soluerent a peccatis. »Insufflauit enim Dominus in eos,« ut ait euangelista, »et dixit: Accipite Spiritum sanctum: quorum remiseritis peccata, remittuntur eis, et quorum retinueritis, retenta sunt .« Receperunt et iterum in die Pentecostes, ad totius uirtutis et scientie perfectionem. Ad cuius utique  similitudinem et significationem hec ultima confirmatio fieri iubetur. In quo manifestum est quod hoc sacramentum non iteratur, siquidem propter aliud, et aliud datur.  Quamuis enim prius in uertice et postea in fronte chrismate ungatur, non tamen iteratur chrismatis sacramentum, quia ut superius ostendimus propter aliud, et aliud fit, sicut et baptismum iterari non dicimus cum toties aqua aspergamur. Ibi enim reiteratur sacramentum, ubi idipsum datur propter idem ipsum. ueluti si quis baptizatus iterum in aquis baptismatis mergeretur, 603 quatenus ab originali et aliis peccatis solueretur; aliter enim non rebaptizatur, etsi multoties aliquis baptismatis aquis mergatur. Hec autem  ultima consignatio  ideo quidem in fronte fit, quia perfectorum est, non in occulto, sed palam, et in manifesto Christi nomen semper habere  . Hinc est, quod Ioannes apostolus ait: »uidi supra montem Sion agnum stantem, et cum eo centumquadraginta  quatuor millia, habentes nomen eius, et nomen Patris eius scriptum in frontibus suis .« Stare enim, et in monte stare, et cum agno stare perfectorum est. Ipsi enim apostoli, antequam ungerentur, nondum stabant, nondum perfecti erant, adhuc timebant et nondum Christi nomen in fronte gerebant  .



De uestibus episcopalibus: quid significent uestimenta episcopalia  .

Expositis omnibus, que superius dicta sunt, de uestibus sacerdotalibus, et quid sandalia, quid amictus et ephod, quid cinctorium et subcinctorium, quid orarium et tunica, quid dalmatica et planeta, quid pallium et acus, quid mitra, quid manipulus significent, uideamus. Legimus in Euangelio Christi  discipulos sandaliis calceatos a Domino missos : calceatos utique in preparatione Euangelii pacis. Si enim calceati non essent, quomodo supra serpentes et super scorpiones calcare potuissent. Respiciant igitur sandalia episcopi, respiciant calceamenta apostolica, cogitent cur ita calceati sint, imitentur eorum exempla, quorum imitantur calceamenta; instent predicationi, quatenus et ipsi calceati sint in preparatione Euangelii pacis. Hec calceamenta non sunt honoris, sed laboris; non ad quiescendum, sed ad iter agendum calceantur, qui calceantur. Hec est igitur causa cur sandaliis episcopi utantur.



De amictu et ephod.

Amictus autem, et ephod, et cetera indumenta  sacerdotalia, que ex lino conficiuntur, pene eamdem significationem habent. Significant enim, utriusque hominis castitatem et puritatem, que quia pre ceteris candida sunt et frequentius abluuntur. Eamdem significationem habent in Nouo, quam habuerunt in ueteri Testamento. Et amictus quidem, quo et collum stringitur et pectus tegitur, interioris hominis castitatem designat; tegit enim cor, ne cogitet uanitates; stringit collum, ne inde ad linguam transeat mendacium. His enim duobus, id est cogitationibus et mendacio corrumpitur anima; his amittit castitatem et incipit fornicari. Unde ipse Dominus ait: »Que autem ex corde exeunt, hec sunt, que coinquinant hominem; ex corde enim exeunt cogitationes male, adulteria, furta, periuria, homicidia,  et similia: hec sunt, que coinquinant hominem: non lotis manibus manducare non coinquinat hominem .« Sentiat igitur cor lineum amictum et candidum indumentum, quo premitur et intelligat quod in eo significatur; et sic semper castitatis, et munditie amor luxuriosis, et  iniquis cogitationibus non corrumpatur; quod si aliquando corruptum fuerit, ne male tamen cogitata foris erumpere ualeant, lineus amictus collum cingit et stringit. Semper igitur collum episcopi lineo stringatur amictu, quatenus eloquia eius sint eloquia casta, et inde mendacium transire non ualeat. Similiter autem et per ephod castitas corporis figuratur; quod in renibus quidem cinctorio stringitur, quia ibi precipue luxuria dominatur  . Unde ipsa ueritas ait: »Sint lumbi uestri precincti .« Lumbos enim precingere est luxurie impetus castitatis imperio refrenare. Hinc et de diabolo dicitur: »uirtus eius in lumbis eius, et fortitudo illius in umbilico uentris sui .« Necesse est igitur, et ephod, id est uirtus, et fortitudo  castitatis illis in locis stringatur, et figuratur, in quibus maxima luxuria dominatur. Cinctorium enim significat legem et iustitiam, quia sicut cinctorium substentat uestes, ne a stercore terre tangantur; sic lex et iustitia constringunt fideles, ne uergant 604 animam ad mundi huius delicias. Ab hoc autem cingulo, siue cinctorio duplex subcinctorium pendet, quia duo sunt, quibus castitas roboratur et sine quibus difficile conseruatur, id est oratio et ieiunium. Attendant igitur ad subcinctorium episcopi, instent ieiunio et orationi: his armis se defendant ab impetu libidinis et spiritu fornicationis: »Hoc etenim genus non eiicitur, nisi in oratione, et ieiunio .« Domini uerba sunt.



De orario.


Sed quid per orarium intelligimus, nisi id quod Dominus ait: »Tollite iugum meum super uos, et discite a me quia mitis sum et humilis corde, et inuenietis requiem animabus uestris; iugum enim meum suaue est, et onus meum leue .« Orarium itaque simul iugum, simul et onus est; unde fit ut sacerdotibus circa collum et supra pectus in modum crucis, ut semper memoriam Crucifixi habeant, et diaconibus supra humeros ponatur; ut enim collo portatur iugum, sic et humeris onera portantur. Lege in Leuitico, et uidebis solos Leuitas ferendis oneribus destinatos . uocatur autem orarium, quia quamuis sine aliis indumentis sacerdotalibus et baptizare, et consignare, et alia multa orando facere liceat, sine orario tamen, nisi  magna necessitate cogente, nichil horum agere liceat. Et quod extenditur usque ad pedes, uirtus humilitatis et perseuerantie exprimitur.



De tunica.

Tunica autem in ueteri Testamento hyacinthina solummodo erat et alterius coloris non erat, per quam  angelica uita et celestis conuersatio designatur. Celi namque colorem habent hyacinthi  . Et tali quidem tunica Apostolus indutus dicebat: »Nostra conuersatio in celis est .« Ad hanc igitur tunicam respiciat episcopus, totusque mente et desiderio ad celestia transferatur. Si enim candida fuerit, significat, quod omnes, qui Scripturarum cibos Ecclesie subministrant, candidi esse debent et immaculati. Si autem alterius coloris tunica fuerit, sit et alterius significationis.



De dalmatica.

Dalmatica  uero magis ad ornatum quam ad significationem pertinere uidetur, que et post alia indumenta sacerdotalia inuenta esse probatur. Fimbrie tamen, que in dalmaticis a sinistro latere pendent,  huius uite impedimenta, superfluitates et sollicitudines significare possunt; que, quoniam in altera uita non sunt, merito neque fimbrie in dextero latere ponuntur: per dexteram namque, et sinistram utramque uitam significari usitatissimum est, unde et illud: »Leua eius sub capite meo, et dextera illius amplexabitur me .« Qui igitur dalmatica induitur, utriusque uite recordetur, eligat meliorem, illam uidelicet que impedimenta, superfluitates, curas et sollicitudines non habet.



De planeta.

Sed quid planeta, que et casula uocatur, nisi caritatem significat  ? Unde et merito superior est. Siquidem Deus caritas est. Hec enim uestis omnia alia uestimenta intra se claudit et continet, sicut  et in caritate omnia legis et prophetarum mandata continentur, dicente Apostolo: »Plenitudo legis caritas est   «, et Dominus in Euangelio: »Diliges Dominum Deum tuum ex toto corde tuo, et proximum, sicut teipsum: in his duobus mandatis uniuersa lex pendet, et prophete .« Quia igitur planeta omnia alia uestimenta continet intra se, merito illam uirtutem significat, que omnia legis et prophetarum mandata continet in se.



Quid pallium significet.

Restat nunc ut de pallio dicamus, per quod simul utrumque et superhumerale et rationale  intelligimus. Quia enim super utrumque pontificis humerum  iacet, superhumerale dicitur. Quia uero inde descendens in ipso pontificis pectore iungitur, rationale uocatur. Habebat enim Aaron superhumerale et rationale, que catenulis aureis simul iungebantur; et superhumerale quidem ab humero usque 605 ad humerum extendebatur. Rationale uero quadrangulum erat et duplex, sicut et pallium duplex est. Habebat autem mensuram palmi tam in longitudine quam in latitudine, que mensura pectori pontificis  ornando et operiendo sufficeret. Habet igitur pallium eamdem cum superhumerali et rationali significationem, quamuis eamdem non habeat compositionem. Dicamus itaque quid superhumerale et quid rationale significet, et hoc breuiter, quia de his sufficienter in Exodo diximus. Quid enim superhumerale, quo humeri episcopi ornantur et onerantur, nisi episcopalis dignitatis onus significat? Magnum onus est dignitas episcopalis: isti humeri totius Ecclesie onera ferre, et oues languidas et populi peccata ferre debent. Illi episcopi superhumerale non habent, qui aliorum onera ferre recusant: quales erant illi de quibus Dominus ait: »Alligant onera grauia, et importabilia, et imponunt in humeris hominum, digito autem suo nolunt ea mouere .«  Summus autem Pontifex ille noster tali superhumerali ornatus erat, qui relictis ouibus nonaginta nouem, unam, que perierat, querere uenit, quam inuentam propriis humeris imposuit et ad pascua reduxit. Rationale uero quid significet, et nomine ipso et loco super quem ponitur, intelligi potest. Ponitur enim super pectus pontificis, ad cordis thesaurum et sapientie secretarium custodiendum. Hoc enim rationale super pectus habet ille, qui dicebat: »In corde meo abscondi eloquia tua, ut non peccem tibi .« Ubi est enim rationale, ibi est ratio, et sapientia, et scientia; hoc enim rationale significat. In quo igitur pectore et corde ista non fuerint, ibi rationale poni non debet: si enim ponitur,  inutile est et quasi sigillum nichil custodiens. Dicitur autem rationale iudicii; ut qui eo utitur rationabiliter iudicet, sapienter iudicet, uera iudicet, nichil temere, nichil incaute, nichil inordinate iudicet. Hec autem de rationali et superhumerali dicimus, quatenus per hec, quid pallium significet intelligatur. Est autem pallium in sinistra duplex, quia quandiu in hac uita sumus, que per sinistram significatur, duplicitate carere non possumus, siquidem nunc prosperis extollimur, nunc aduersis frangimur; nunc terrena petimus, nunc celestibus adheremus; nunc carni, nunc menti seruimus. In dextera uero pallium duplex non est, quia in altera uita duplicitas nulla est; ibi enim est prosperitas sine aduersitate, gaudium sine tristitia, felicitas sine miseria; illa  igitur uita caret duplicitate, non habens maculam neque rugam. Fit autem pallium ex lana, uili scilicet materia, ut habeat pretium non a se, sed in eo quod significatur in se, ut non oculis, sed mente spectabile sit, ut non ad ornandum, sed ad aliquid significandum indui intelligatur.



De uittis.

uittas autem, que in pallio posite ante, et retro, rationale et superhumerale ad inferiora trahunt, huius  uite curas et sollicitudines significare putamus, quibus et cor et humeri pontificis sic sepissime grauantur et impediuntur, ut a proprio statu eum auertant, et uana quedam et transitoria eum cogitare et portare compellant. Has igitur uittas inspiciat episcopus, et earum iniquo grauamine cor humerosque excutiat.



De acu.

Acus autem non ad pungendum, id est non propter uite huius punctiones, ut quidam putant, sed ad planetam palliumque iungendum inuente sunt. Quedam ansule antiquitus in planeta posite erant, quibus acus inferebantur et pallium simul cum planeta firmabant, ne a suo loco pallium moueretur. Possumus autem per acus, quia tres sunt, fidem, spem  et caritatem intelligere, sine quibus pallium ab episcopo teneri non potest. Qui igitur habet pallium, habeat et acus, quibus liget et stringat, et teneat pallium. Et de pallio quidem tantum nos dixisse sufficiat.



De mitra.

Mitra autem, quia linea est  , castitatis candorem munditiamque significat, sicut et amictus et ephod, de quibus superius dictum est. Bene autem totus a capite usque ad pedes lino 606 episcopus operitur, quia omnis eius honor et gloria, castitas et munditia est. Hoc autem ornamentum multum erat capiti necessarium, quia ibi sunt quinque corporis sensus, quibus corruptis facile castitas uiolatur. Unde Psalmista: »Auerte, inquit, oculos meos,  ne uideant uanitatem .« Et beatus Iob: »Pepigi,« inquit, »fedus cum oculis meis, ne cogitarem de uirgine .« Ne igitur sensus episcopi uiolentur, merito mitra castitatis eius caput ornatur et operitur.



De manipulo.

Sed quid per manipulum, nisi bona opera intelligamus? Unde et illud: »Euntes ibant, et flebant mittentes semina sua, uenientes autem uenient cum exsultatione portantes manipulos suos .« Cogitet igitur episcopus quid in eius manu sinistra manipulus significet, ne quando bone operationis  in presenti uita, que per sinistram significatur, obliuiscatur. Nisi enim aliquid significaret, ridiculum quoddam uideretur esse in manu manipulum ferre. »Est igitur hoc, sicut scriptum est, signum aliquod de manu nostra, et quasi appensum quid ante oculos nostros   .«



De chirotecis.

Queris fortasse cur manus quoque chirotecis induantur? Breuiter respondeo: ut caste sint, munde sint, et ab omni sorditate immunes et nitide sint.



De annulo.

Annulus quoque in digito episcopi quoddam signum esse uidetur, per quod Christi uicarius esse intelligitur, ut eius sponsam, que est Ecclesia, regat et custodiat. De hoc enim sponso et sponsa Ioannes loquitur,  dicens: »Qui habet sponsam sponsus est ;« amicus autem sponsi quis? . . . Est igitur episcopus et amicus, et uicarius sponsi: quod si uicarius est, et ipse quodammodo sponsus est.



De summo pontifice.

Summus autem pontifex propter hec et regnum portat  et purpura utitur, non pro significatione, ut puto, sed quia Constantinus imperator olim beato Siluestro omnia Romani imperii insignia tradidit  . Unde et in magnis processionibus omnis ille apparatus pontifici exhibetur, qui quondam imperatoribus fieri solebat. Hec autem de uestibus sacerdotalibus dicta sint.



De consecrationibus episcoporum.

Nunc autem dicendum est quid in episcoporum  consecrationibus Euangeliorum liber humeris impositus, et capitis, et manuum unctio designet. Hec enim sub figura fieri uidentur; non autem ad sortes querendas, ut stulti opinantur. Euangeliorum liber eius, qui consecratur humeris imponitur, ut per hoc intelligatur cui labori et oneri subiicitur  , et ut pondus predicationis eum circumquaque ferre non pigeat. Et quia non solum episcopus, sed et rex in Ecclesia constituitur, secundum antiquorum consuetudinem, eius caput ungitur eiusque corona chrismate consecratur. De hoc enim unguento scriptum est: »Sicut unguentum in capite, quod descendit in  barbam, barbam Aaron .« Firmissime autem credendum est, quod hac unctione, et Christi benedictionem et Spiritus sancti maiorem gratiam suscipiat. Unguntur autem et manus, ut quecunque benedixerint benedicantur, et quecunque sanctificauerint, sanctificentur. Hec autem unctio in episcopo otiosa esse non debet. Ungitur exterius, ungatur et interius: 607 ungitur in capite, ungatur et in mente; nam et mens caput est; caput utique, sed melioris et interioris hominis. De hoc enim capite Dominus ait: »Tu autem cum ieiunas, unge caput tuum .« Unge, inquit, sed quo oleo? non oliue, sed misericordie. Ungatur igitur mens pietatis et misericordie oleo, ut bone uite et sancte conuersationis  longe circumquaque cunctis suauem et delectabilem spargat odorem. Que enim mens tali oleo uncta fuerit, omnium miserebitur et super omnes cordis compassione mouebitur. Sed quia non sufficit mente tantum et uoluntate misereri, unguntur et manus, ut misericordia, que mente concipitur, manibus quoque exerceatur. Ungantur igitur manus episcopi pietatis et misericordie oleo; nemini claudantur, omnibus aperiantur. Audiat quid de Ecclesia dicitur: »Manum suam aperuit inopi, et brachium suum extendit ad pauperem .« Manus arida, manus auara, manus tenacitate contracta non potest aperiri. Ungatur igitur et sanetur; ungatur et aperiatur, et indigentibus eleemosynas largiatur.





S. LEONIS PAPAE IX uITA AUCTORE S. BRUNONE.


 BRUNO Signiensis episcopus omnibus fidelibus et catholicis uniuersis.

Gratia  uobis, et pax a Deo Patre nostro, et Deo nostro Iesu Christo. Psalmista loquitur, dicens: »Magnificate Dominum mecum, et exaltemus nomen eius in idipsum .« Qua in re manifestissime docet, ut nos quoque ad Dei laudem et magnificentiam, quoscunque possumus, inuitemus. Omnis enim laus, omnis uirtus et gloria sanctorum ad illum refertur, qui est mirabilis in sanctis suis; qui suis quoque discipulis ait: »Sine me nichil potestis facere .« Ipse in singulis coronatur et in omnibus honoratur, ipse in eis loquitur, ipse in eis pugnat et uincit. Unde et ipsi fideles, et serui eius non immerito dicunt: In  Deo faciemus uirtutem , et ipse ad nichilum deducet inimicos nostros. Laudemus ergo sanctos Dei, honoremus amicos Dei: siquidem ipse laudatur, et magnificatur in eis, qui hanc tantam gloriam, uirtutes et magnificentiam dedit eis. Rogo itaque,  magnificate Dominum mecum, et in hac tanta solemnitate Beati Leonis summi pontificis et uniuersalis pape exaltemus nomen eius in idipsum.

Mundus  totus in maligno positus erat; defecerat sanctitas, iustitia perierat et ueritas sepulta erat: regnabat iniquitas, auaritia dominabatur; Simon Magus Ecclesiam possidebat, episcopi et sacerdotes uoluptatibus et fornicationi dediti erant. Non erubescebant sacerdotes uxores ducere, palam nuptias faciebant, nefanda matrimonia contrahebant, 608 et legibus eas dotabant, cum quibus secundum leges, nec in una domo simul habitare debebant. Sacri namque canones nullas alias mulieres simul cum hoc ordine habitare permittunt, nisi eas solas que omni careant suspicione. Sed, quod his omnibus  deterius est, uix aliquis inueniebatur, qui uel Simoniacus non esset, uel a Simoniacis ordinatus non fuisset  . Unde etiam usque hodie inueniuntur quidam, qui male argumentantes ab illo iam tempore sacerdotium in Ecclesia defecisse contendant.  Aiunt enim: Si omnes tales erant, id est, si omnes Simoniaci erant, uel a Simoniacis ordinati, uos qui nunc estis, unde huc uenistis? Per quos, nisi per illos transistis? Non fuit uia aliunde. Ergo illi, qui uos ordinauerunt, ab illis et non ab aliis suos ordines susceperunt qui uel Simoniaci erant uel a Simoniacis ordinati erant. His autem postea respondebimus, quoniam hec questio non paruam querit disputationem. Nunc interim ea, que cepimus, prosequamur.

Talis erat Ecclesia, tales erant episcopi et sacerdotes, tales fuerant aliqui ex Romanis pontificibus, qui omnes illuminare debebant: omne sal erat infatuatum, neque erat aliquid in quo condideretur. Et nisi Dominus Sabaoth reliquisset nobis semen,  quasi Sodoma fuissemus et quasi Gomorrha similes essemus. In hac igitur tanta tempestate beatus Leo apostolici culminis cathedram ascendit  , ut hec talis tantaque lucerna, uniuersali candelabro superposita, luceret omnibus, qui in domo sunt.

Erat enim hic Tullensis episcopus Bruno nomine, nobilis genere, forma speciosus; sed speciosior sanctitate, litteris instructus, doctrina potens, moribus ornatus et quecunque huic ordini necessaria sunt, simul in eo omnia conuenerant. Et talis quidem magister necessarius erat, qui tali tempore, et tales discipulos habiturus erat.

 Conuenerunt itaque uiri religiosi simul cum Henrico imperatore  , uiro per omnia prudentissimo, et legatis Romanorum, qui tunc temporis ibi erant, prefatum episcopum multum deprecantes, ut pro amore principum apostolorum Petri et Pauli, Romane Ecclesie subueniret, seseque pro fide et religione christiana periculis tradere non timeret  . Timebat enim gens illa huius nostre terre habitationem, utpote que de locis sanissimis ad loca infirma transmearet.

Beatus autem ille episcopus, non loci infirmitatem, sed tante Ecclesie sublimitatem ascendere mutuebat. Sic enim et Moyses fecisse legitur; quem cum Dominus Isrelitico populo preponere uoluisset, ait: »Obsecro Domine, mitte  quem missurus es .« uictus tandem eorum precibus, quod illi postulabant, se sub hac conditione facturum esse promisit. »Ego, inquit, 609 Romam uado; ibique si clerus et populus sua sponte me sibi in pontificem elegerit, faciam quod rogatis: aliter electionem nullam suscipiam  .« At illi gauisi confirmant sententiam, et laudant conditionem. Illis autem diebus, erat ibi monachus quidam Romanus, Ildebrandus nomine, nobilis indolis adolescens, clari ingenii, sancteque religionis  . Inerat autem ille, tum discendi gratia, tum etiam ut in aliquo religioso loco sub beati Benedicti Regula  militaret. Hunc igitur beatus episcopus uocauit ad se, cuius propositum, uoluntatem et religionem mox ut cognouit, rogatus eum ut simul cum eo Romam rediret. Cui ille: »Non facio,« inquit. Respondit episcopus: »Quare non?« At ille: »Quia non secundum canonicam institutionem, sed per secularem et regiam potestatem Romanam Ecclesiam accipere uadis.« Ille autem, ut erat natura simplex atque mitissimus, patienter ei satisfecit, reddita de omnibus, sicut ille uoluerat, ratione. Quo nimirum in facto beati Petri apostoli, cuius successor mox ipse futurus erat, imitatorem se gessit. Cum enim Cornelium baptizasset, hominem scilicet gentilem, et a religione Iudeorum extraneum, ab aliis apostolis reprehensum, quod ad hominem intrauit preputium  habentem, non dedignatus est de omnibus reddere rationem .

Et tunc episcopus Romam ueniens predictum monachum secum adduxit, multum in hoc ipso B. Petro apostolo seruiens, quod illum hominem secum reducebat, cuius consilio et sapientia Romana Ecclesia aliquando regenda et gubernanda erat. Hic est enim Gregorius uII papa, cuius prudentiam, constantiam et fortitudinem, cuius pugnas et labores enarrari alterius temporis et operis est  . Et secundum Romanam consuetudinem cum magnis laudibus a clero et populo in pontificem electus est. Deinde uero in B. Petri apostoli cathedram eleuatus, diuina, ut opinor, operante prouidentia, mutato nomine, Leo uocatus est. uicerat enim Leo de tribu  Iuda, a qua iste Leo originem ducens, factis fortissimis, bestiarum ad nullius timeret incursum. Cuius quidem rugitus mox terram commouit, terruit sacrilegos, turbauit, et coniugatorum exercitum uulnerauit.  Iste enim beatificus pontifex, sancti Spiritus igne inflammatus maxime contra Simoniacosn exarsit, et ut clericorum ordo caste et religiose uiueret, antiquos canones confirmauit, multum hoc ipso, ubi necessarium fuit, dispensatorie condescendens, et parua indicta penitentia, apostolica auctoritate, de preteritis parcens, ne tale ulterius committerent admonebat. Hoc autem in exemplum suscipi non oportet, quod pontifex non uoluntate, sed necessitate agebat, nisi et causa fortasse et similis  sit, quia multoties Ecclesie rectores ea tolerare cogit, que corrigi non possunt. Quanta ei benignitas circa omnes, quanta humilitas, quanta mansuetudo, quam largus, quam affabilis, quam omnibus compatiens fuerit, quis dicere ualeat? Omnibus omnia factus est, ut omnes lucrifaceret . Sermo eius sale conditus, et mulcebat pios, et terrebat impios  .

Sed iam nunc ad ea ueniamus, que per eum Dominus operatus est; non quod omnia scribere uelimus, que de eo audiuimus, uel etiam scripta reperimus  . Multa nobis beatus Gregorius papa, cuius superius mentionem fecimus, de hoc uiro narrare solebat, a quo et ea, que usque modo dixi, magna ex parte me audisse memini. Qui cum nobis  audientibus aliquando de ipso loqueretur, cepit nos increpare, et me precipue, ut mihi uidebatur , quoniam beati Leonis facta silentio perire pateremur, et quod ea non scriberemus, que Romane Ecclesie 610 ad gloriam, et multis audientibus forent ad humilitatis exemplum. Sed quoniam in commune uerba fundebat, et nulli nostrum specialiter hoc agere iubebatur, nemo fuit qui ea scriberet que omnibus scribenda mandabat. Nec ego quidem nunc ea scripsissem, nisi quodammodo, ut ea scribere coactus essem, sicut in sequentibus manifestabo. Pareat mihi uterque pontifex, quoniam utrumque me in hoc offendisse cognosco. Hoc igitur primum dicamus, quod in partibus Gallie, admirabili Dei prouidentia per  eum factum audiuimus. Cum enim beatus Leo ibi concilia celebraret, multique ibi episcopi de Simoniaca heresi accusarentur, inter ceteros accusatus est quidam, qui pre ceteris suspectus amplius habebatur: sed cum eius accusatio certis indiciis probari non posset, adiurauit eum pontifex, ut ipse de seipso diceret ueritatem; qui cum ueritatem dicere nollet, et suam iniquitatem modis omnibus celare conaretur, ait ad eum beatus Leo: »Si ergo, ut asseris, Simoniacus non es, et si in Spiritum sanctum non peccasti, dic mihi, si potes: Gloria Patri, et Filio, et Spiritui sancto.« Cumque ille dixisset »Gloria Patri, et Filio,« quamuis multum conaretur, nullo modo et Spiritui sancto dicere ualebat, atque idipsum  sepius repetens cum aperto ore Spiritum sanctum nullatenus nominare potuisset, omnibus, qui aderant, manifestum apparuit, in Spiritum sanctum eum deliquisse, cuius nomen dicere non ualebat  . Omnes igitur in commune Deo gratias agebant, qui tam nouum signum, tamque inauditum miraculum eis ostendere dignatus fuerat. Huius itaque iudicio nonnulli perterriti, ipsi per se ad pontificem ueniebant, seque ipsos accusantes suas conscientias ei reuelabant. Tunc quoque Cluniacensis abbas, bone spei adolescens, cum a beato Leone interrogaretur si de illa sua tanti cenobii prelatura aliquando ambitionem habuisset, ut ueritatis discipulus, id quod erat respondit, dicens: »Secundum carnem quidem habui, secundum spiritum non  habui.« Que responsio tam grata, tamque laudabilis omnibus fuit, ut statim pre nimio gaudio in omnium corde scriberetur; seque uicissim, quid responderit interrogabant, et eadem ipsa uerba tenere ualuissent. Ipse autem non senex, et plenus dierum, cunctis uenerabilis, cunctisque amabilis, idem ipsum monasterium uenerabile sapientissime regit adhuc, uir per omnia laudabilis, difficilis comparationis et singularis religionis. Aliud quoque miraculum de eodem pontifice beatum Gregorium dicentem audiui; quod ego quidem nullatenus pretermittendum puto. Habuerat, inquit, beatus Leo magistrum quemdam, uirum sapientem, et bene religiosum, qui unum scyphum ligneum ei mandauit, postquam Romane Ecclesie pontificatum suscepit. Hunc autem scyphum  pontifex uenerabiliter charum habebat, et pro beati Remigii ueneratione, cuius ille scyphus dicebatur, libentius in illo, quam in uasis aureis et argenteis bibere solebat. Factum est autem, ut incaute positus in terram cadens, in duas partes diuideretur. Cum autem secundum consuetudinem beatus pontifex uinum sibi afferri iussisset, stabat pincerna facie turbatus, sibique conscius de damno, quod sibi acciderat. Cui pontifex: »Quid habes?« At ille: »Quia scyphus  fractus est.« Dixitque beatus Leo: »uere fractus?« Et pincerna: »Fractus, mi domine.« Cui ipse: »Affer, inquit, illum ad me.« Qui cum attulisset, suscepit eum pontifex in manus suas, et coaptans particulas ad se secundum conuenientias, quibus prius ad inuicem sibi herere uidebatur, tenuit eum paulisper in manibus; deinde uero sanum et integrum reddidit ministro, et ait: »uade, et misce« Huic autem miraculo beatus Gregorius interfuit, nobisque narrauit. Cui alius quidam non tante auctoritatis uir, se nichilominus interfuisse et uidisse, postea mihi dixit.

Cum autem beatus Leo Rome esset, et sedem apostolicam in pace rexisset, multi ex Apulie finibus ueniebant, oculis effossis, naribus abscissis, manibus  pedibusque truncatis, de Northmannorum crudelitate miserabiliter conquerentes. Unde factum est, ut uir mitissimus, pietate et misericordia plenus, illi tam immense miserorum afflictioni compatiens, illius gentis superbiam conaretur humiliare  . Collecto igitur modico quidem, sed fortium militum sue gentis exercitu, super Northmannos preliaturus uadit  ; zelum quidem Dei habens, sed non fortasse secundum scientiam. Utinam non 611 ipse per se illuc iuisset  . Sed quid multa? Conueniunt utriusque partis exercitus, multi cum paucis pugnaturi  . Fit cedes immensa, multus hinc et inde sanguis effunditur; isti fortitudine, illi multitudine instant. Poterant isti dicere in morte sua, quod Saluatorem nostrum dixisse legimus in  passione sua: Non haberent in nos potestatem, nisi datum eis fuisset desuper. Sed quid est hoc, quod boni uincuntur, et mali uincunt? »O altitudo diuitiarum sapientie, et scientie Dei, quam incomprehensibilia sunt iudicia eius, et inuestigabiles uie eius!«  Superantur illi, qui pro iustitia pugnant; superant illi, qui iustitiam impugnant. De talibus tamen Apostolus nos consolatur, dicens: »Scimus quoniam diligentibus Deum omnia cooperantur  in bonum ;« siue moriantur, siue uiuant, quidquid eis accidat bonum est illis; omnia cooperantur in bonum. Et quidem melior est mors quam uita iis de quibus dicitur: »Pretiosa in conspectu Domini mors sanctorum eius :« quod omnes, qui pro iustitia moriuntur inter martyres computantur: »Collocet eos Dominus cum principibus populi sui .« Multa preterimus, et ex multis pauca colligimus; quoniam non totum, sed partem de toto scribere iussi sumus. Ecce subito fama uolat, repletur terra, narratur ubique prelium esse factum, Christi milites et sanctorum exercitum esse superatum. Tunc uero miserandus pontifex Beneuentum petit ciuitatem utique beato Petro fidelem et familiarem  . Audito itaque  aduentu pontificis, tota ciuitas obuiam iuit, uiri et mulieres, iuuenes et uirgines, senes cum iunioribus, non quasi ad processionem, sed uelut ad lacrymas et plorationem; stant attoniti, spectant de longe uenientes; et iam pontifex appropinquabat, episcopis et clericis tristi uultu et inclinata facie procedentibus  . Postquam autem papa uenerabilis uenit inter eos, et eleuata manu eis benedixit, clamor et ululatus tollitur in celum, tota terra resonat fletu atque plangore. Tali itaque processione ciuitatem ingreditur, talique psalmodia ad ecclesiam uenit. Aliquanto autem tempore ibi commoratus, Romam reuertitur, atque per singulas ciuitates fletus et lacryme innouantur  . Quis enim se a lacrymis cohibere poterat, qui eum cum tali exercitu euntem  uiderat; postea uero illa tam nobili militia desolatum, cum solis clericis redire uidebat?

ueniens igitur Romam, ad beati Petri apostoli ecclesiam quantocius festinauit, suppliciter multumque deuote eorum animas ei commendans, qui pro eius amore, sibi usque ad mortem obedientes, pro defendenda iustitia, proprium sanguinem fundere non timuerunt. Cumque ibi moraretur, per reuelationem in somnis ostensum est illi quod cito de hoc mundo exire debuisset. Iussit igitur episcopos et cardinales, aliosque clericos uocari ad se, et benigne satis hortatus est eos ut caste uiuerent, et contra Simoniacam heresim uiriliter pugnarent, et ait eis: »Sciatis, fratres mei, quod post paucos dies ego de hoc seculo exiturus sum; hac enim nocte ego infelix, et  huius Ecclesie sede indignus, per uisionem fui in alia uita, pro qua iam tedet me habitare in ista.  Gaudeo uero uehementer, quod uidi ibi inter martyres Christi illos fratres, et amicos meos, qui me in Apuliam secuti pro defensione iustitie mortui sunt. Erant autem bene ornati, palmas in manibus habentes, ut per hoc eos uictores esse intelligant, qui eos uictos 612 esse putabant. Et reuera »omne enim, quod natum est ex Deo, uincit mundum, et hec est uictoria, que uincit mundum, fides nostra .« Clamabant autem omnes magna uoce ad me dicentes: »ueni, dilecte nobis, et mane nobiscum; quia hanc tantam gloriam per te consecuti sumus.« Audiui autem ex aduersa parte alios quosdam dicentes: »Nequaquam, sed die tertia uenies ad nos.« Si ergo post diem tertium in hac uita fuero, sciatis, hoc non fuisse uerum, quod uidi.« Nemo autem  miretur, si maligni spiritus eum, cui tam leta nuntiabantur, in uisione terre oblectari uoluerunt, qui ipsum Dominum et Saluatorem nostrum quondam adire ausi fuerunt. Sic enim ipse Dominus ait: »uenit enim princeps mundi huius, et in me non habet quidquam .« Deinde uero ait: »Ite, fratres mei, unusquisque in domum uestram, crastina autem die reuertimini ad me.« Tota autem illa nocte orauit ad Dominum procumbens super genua sua. Mane autem facto, tumulum sibi parari iussit. Conuenerunt iterum episcopi et sacerdotes, sicut hesterna die uir ille beatissimus eis preceperat; quibus in ecclesia residentibus, ipse in lecto sedens. ait: »Audite me, fratres, et cepiscopi nostri, simulque omnes, qui huc conuenistis: ante omnia precipio  uobis ut terras Ecclesie, uineas, castella, domos, ceterasque res Ecclesie non uendatis, nullusque sibi per possessionem eas defendere uelit. Non habeatis usum iurandi: cauete a consanguineis uestris. Seruis B. Petri, qui huc ueniunt, iniuriam non faciatis, nec eos in negotiis decipiatis. Date decimas libenter de omnibus que possidetis.« Deinde conuersus ad crucem, magnas preces pro omnibus fudit ad Dominum, suppliciter rogans, et deprecans, ut omnia eorum peccata eis dimittere dignaretur. Et cum hoc fecisset, iterum aspiciens in celum, dixit: »Domine Iesu Christe, Pastor bone, qui pro nobis seruilem formam induisti, et ad conuersionem gentium duodecim apostolos elegisti, et beato Petro apostolo tuo dixisti: »Quodcunque ligaueris super  terram, erit ligatum et in celis; et quodcunque solueris super terram, erit solutum et in celis  ;« ego indignus uicarius eius deprecor immensam clementiam tuam, ut illos seruos fratres meos, qui pro amore iustitie interfecti sunt, ab omnibus eorum peccatis absoluas, et in beatorum requiem introducas. Hos enim, Domine, quos ego excommunicaui, tu absolue, et ad ueritatem conuerte: Simoniacam heresim ac omnem hereticam prauitatem destrue: fideles tuos Beneuentanos, qui in tuo nomine tam honeste me susceperunt tamque affluenter mihi seruierunt, et ceteros omnes tuos fideles benedicere, et custodire dignare, quoniam tu es Deus benedictus in secula seculorum. Amen.« Postquam autem a locutione quieuit pontifex, paulurum ibi commorati, redierunt omnes unusquisque in domum suam. Tota autem illa nocto, sicut et in  superiori, in uigiliis, et oratione permansit. Altera autem die, tertia uidelicet, que beati Leonis summi pontificis in hac uita ultima erat, multo maiori frequentia conuenerunt omnes. Surgens autem beatus pontifex perrexit ante altare, et quasi unius hore spatio multum lacrymans perstitit in oratione; inde uero ad lectum rediens, breuem sermonem fecit eis. Quo peracto, uocauit episcopos ad se, et facta confessione, suscepit corpus et sanguinem Domini nostri Iesu Christi. Tunc reclinauit se ad lectulum, et paulo post obdormiuit in Domino. Surgens autem unus de episcopis tetigit eum, putans quod adhuc uiueret et dormiret. Cumque eum iam obiisse cognoscerent, mox undique conuenerunt, et fecerunt planctum magnum super cum. Obiit autem beatus pontifex  XIII Kal. Maii  , regnante Domino nostro Iesu Christo, cui cum Patre, et Spiritu sancto est honor, et gloria in secula seculorum. Amen.

Altera autem die post excessum beati Leonis, aduenit mulier quedam de Tuscie partibus: que cum per gradus sursum ascenderet, cepit uexari a demonio, et diras uoces magnosque ululatus emittere. Cumque beatum Leonem nominasset, ad tumulum eius ab his qui ibi erant, tracta est. Unus autem episcoporum interrogauit demonem qui eam uexabat, dicens: »Adiuro te per uiuentem et regnantem in secula ut dicas nobis si Leo papa inter sanctos habet potestatem.« At ille respondens, ait: »uere inter sanctos est Leo de quo interrogas, et magnam inter  eos habet potestatem, et ipse maleficus hodie me de hac domo eiicit, quam ego iam per nouem annos, et menses duos in mea habui possessione.

Tunc autem mulier alia quedam infelix, que ibi erat, cepit beato Leoni derogare et dicere: »Leo papa fugabit demonia, qui tot homines occidere fecit? Illa namque hora, qua ipse demonia fugabit, ego utique ero regina et omnes eos resurgere faciam, quos ipse suo facinore interemit.« uix autem illa uerba finierat, et statim a demonio arrepta, mirabiliter uexari cepit. Mox autem illa alia mulier liberata est, quam de Tuscie partibus conuenisse diximus.  Tunc omnes 613 qui aderant, in stuporem et admirationem conuersi, ceperunt clamare et dicere: »Sancte Leo, parce nobis; sancte Leo, indulge nobis; et quia multum peccauimus, miserere nobis.« Eadem autem hora duo quoque contracti sanati sunt, qui per se ambulare non poterant. Ipsa autem eadem die iam circa uesperam, uenit ad tumulum beati uiri homo quidam surdus et mutus, qui etiam ad cumulum tanti mali paralysi grauissima tenebatur. Statim autem ut ad tumulum accessit, sanus et incolumis factus, loquelam pariter et auditum recepit. Multa quidam et alia miracula eisdem ipsis diebus per beatum Leonem Christus Dominus operatus est, ut cuius meritis esset nobis suis fidelibus reuelaret. Illud quoque miraculum pretereundum non est, quod  Ioannes, uir egregius, Portuensis episcopus, mihi narrauit. Dicebat enim quod de partibus Transalpinis curie ciuitatis episcopus, eisdem fere diebus Romam uenerat, in cuius comitatu erat quidam homunculus, qui ab infantia mutus nunquam locutus fuerat. Hunc autem seruientes episcopi inter sarcinarios secum forebant, quoniam ad sarcinas custodiendas fidelis ualde et idoneus erat. Die autem quadam, cum adhuc predictus episcopus in Urbe moraretur, mutus ille, de quo diximus, beati Petri ecclesiam ingressus est; qui cum ad beati Leonis sepulcrum turbas omnium undique confluere conspexisset, ipse quoque accessit illuc. Tunc uero circumstantes intelligentes quod mutus esset, ut talibus hominibus facere solent, signis ei quibusdam innuere  ceperunt, ut se ad beati uiri sepulcrum humiliaret, et pro sua salute Saluatorem omnium exoraret, significantes ei hoc esse sepulcrum, in quo beatus Leo quiescebat. Palam enim illius uirtutis fama ubique diuulgata erat, et multi undique illuc uenientes a uariis egritudinibus sanabantur. Cumque diutius ibi iaceret, somno grauatus obdormiuit. Post paululum uero expergefactus surrexit, tamque absolute loqui cepit, ac si nullum lingue impedimentum alioquin passus fuisset. Stupent omnes, gaudent et exsultant, nec eum semel audiuisse sufficit: iuuat enim interrogare, et eum loquentem et respondentem audire. Tandem ad socios reuertitur: qui postquam eum loquentem audiunt, leti ualde, cum magna  admiratione ante episcopum eum ducunt. Interrogat eum episcopus qualiter hec ei omnia euenissent? Narrat ille cuncta per ordinem, et dicit: se uidisse beatum Leonem; et cum ante eius tumulum obdormisset, ille ueniens, in ore illius digitos posuit, et diu ligatam linguam absoluit.

Nunc autem tempus admonet, ut quod superius promisi, exponam; uidelicet quod ego non sine imperio ista dictauerim. Hac enim preterita Quadragesima cum Rome essemus, uir ualde uenerabilis, Ioannes Tusculanensis episcopus, quodam die cum ad Ecclesiam conuenissemus, uenit ad me ubi ego  stabam, presente Ubaldo, uiro religiosissimo, Sabinensi episcopo, et aliis quibusdam, et dixit mihi: »Ego ad te nuntius missus sum.« Stabam autem ego attentus quid mihi dicere uoluisset. Tunc ille: »Mandat, inquit, tibi Leo papa ut des illi centum millia solidorum.« At ego: »Quid narras, inquam?« Et ait: »uerum dico tibi, sic tibi mandat.« Et tunc ea que uiderat mihi per ordinem narrare cepit. »Hac, inquit, nocte, cum ego dormissem, beatus Leo cum pontificali apparatu mihi in somnis apparuit, dicens: »uade, et dic Signiensi episcopo ut det mihi centum millia solidorum.« Cumque ego intra me cogitarem te tam diuitem non esse ut tantam pecuniam ei dare potuisses, ille meam cogitationem intelligens, ait: »uade, et dic ei ut det mihi centum millia aut quinquaginta  millia.« Hec mandat tibi: uide ergo quid ei respondeas.« Tunc ego sollicitus cogitare cepi quid hec talis uisio mihi significaret. Et post paululum interrogaui episcopum, si beatus Leo me illam pecuniam dare, aut mutuari, aut reddere iussisset? Et ille respondit: »Non, sed dare.« Tum ego aliquantulum confortatus sum: multum enim distat an dare, an reddere aliquid debeamus. Timebam enim ne forte in aliquo eum offendissem, quod ex debito soluere et necessario reddere debuissem. Memineram preterea quod eius festiuitas olim in nostra ecclesia celebraretur; in qua, quoniam ego me negligenter habui, tota ibi festiuitas ipsa cessauit. Parcat ipse mihi, quoniam non parum me in hoc peccasse cognosco. Cum autem ab ecclesia domum redirem, et  hanc uisionem nostris clericis narrassem, eadem mihi exposuerunt que iam ego ipse mente conceperam. Dixerunt enim: »Nos nullam aliam pecuniam hanc esse putamus, quam beatus Leo a te requirit, nisi ut de eo aliquid scribas, quod eius memorie  conueniat: hec est enim pecunia tua, neque ipse alia pecunia indigere uidetur. Placuit mihi quod meo intellectui aliorum quoque intellectus concordabat. Et scientia in pecunia significatur, quod in Euangelio quoque eo loco intelligitur, ubi Saluator noster seruis suis talenta partitur. Sed quare centum millia, uel quinquaginta millia requirit? Horum enim duorum numerorum alter est perfectus, alter imperfectus. Centies namque mille, uel millies centum fiunt centum millia, qui uterque numerus, id est centum et mille, ideo perfectus est, quia non habet ubi crescat. Omnis enim res tandiu imperfecta est, quandiu in aliquo crescere potest: centenarius autem, uel millenarius 614 numerus replicari quidem potest, crescere autem non potest. Est igitur perfectus:  omnis enim qui numerat, postquam uenit ad centum uel ad mille, ibi finem facit, iterumque ab uno numerare incipit. Quinquagenarius autem numerus imperfectus est, quia in medio centenario positus est, neque finem facit, et ultra se tendere potest. Quod igitur uir beatissimus mandauit mihi ut darem sibi quinquaginta millia solidorum, quoniam, ut sibi uidebatur, et ei, cui ipse loquebatur, centum millia dare non poteram, quid aliud significat, nisi ea que ad ipsius laudem et gloriam pertinent perfecte narrare inciperem? Dedi igitur ei solidorum quinquaginta millia, quia dare non potui centum millia, id est quia perfecte omnia narrare non potui. Precor autem, beatissime pontifex, ut grata habeas hec munuscula mea; tuisque sanctis  precibus obtineas apud Iesum Christum Saluatorem nostrum, ut dimittat mihi delicta mea. Qui cum Patre, et Spiritu sancto uiuit et regnat Deus in secula seculorum. Amen.





RESPONSIO Ad eam questionem: Cur corruptus tunc temporis Ecclesie status


Restat autem ut nunc ad eam questionem respondeamus, ad quam nos superius responsuros fore  promisimus. Diximus enim: Iam nunc a temporibus beati Leonis sic Ecclesiam fuisse corruptam, ut uix aliquis inueniretur qui uel Simoniacus non esset, uel a Simoniacis ordinatus non esset  . Unde etiam usque hodie inueniuntur quidam qui, male argumentantes et Ecclesie dispensationem non bene intelligentes, ab illo iam tempore sacerdotium in Ecclesia defecisse contendant. Aiunt enim: Si omnes tales erant, id est si omnes uel Simoniaci, uel a Simoniacis ordinati erant, uos, qui nunc estis? aut unde uenistis? Per quos nisi per illos intrastis? Non  fuit uia aliunde: ergo illi, qui uos ordinauerunt, ab illis et non ab aliis suos ordines susceperunt, qui uel  Simoniaci erant, uel a Simoniacis ordinati erant. Hec est igitur questio cui nos respondere debemus.

Sed prius, quid sint Simoniaci et unde dicantur, dicere oportet; deinde uero, quia multum distat inter Simoniacos et eos qui ordinantur a Simoniacis: si tamen non eos Simoniacos esse cognoscunt, quis enim episcopum aliquem Simoniacum esse non dubitat, si ab eo ordinatur, parum quid in ordine distat ab eo a quo ordinatur  . Scit enim cum furem esse et latronem, nichilque aliud in sua ordinatione  suscepisse, nisi maledictionem et maledicendi potestatem  . Sic enim Simoniaci omnes ordinantur, sicut ipse Simon ordinatus est, cui in ipsa ordinatione beatus Petrus ait: »Pecunia tua tecum sit in perditionem, quia existimasti donum Dei pecunia possideri: Non enim est tibi pars neque sors in sermone isto .«

Sunt igitur Simoniaci, qui donum Dei, id est gratiam Spiritus sancti, emere contendant: siue enim emant, siue non emant, si tantum pecuniam offerant et aliquid pro hac gratia dare promittant, Simoniaci sunt. Nam neque ipse Simon aliquid emit: non enim fuit, qui uenderet; sed tamen quia emere uoluit, maledictus est; quam utique maledictionem omnibus suis discipulis hereditariam reliquit. Ab hoc  autem Simone Simoniaci dicuntur, quicunque in hoc facto imitantur. Hic enim Simon baptizatus a Philippo adherebat ei. Qui cum uidisset ab apostolis multas uirtutes et miracula fieri per manus impositionem, obtulit eis pecuniam, dicens: »Date uos hanc potestatem mihi, ut cuicunque manum imposuero, accipiat Spiritum sanctum .« Cui, ut modo superius diximus, beatus Petrus ait: »Pecunia tua tecum sit in perditionem; quia 615 existimasti donum Dei pecunia possideri. Non est enim tibi neque pars, neque sors in sermone isto.« Hec est igitur ordinatio Simonis. Sic ordinantur Simoniaci, qui pecuniam offerunt. Quare? Quia existimant donum Dei pecunia possideri. Sed quam benedictionem suscipiunt? Dicat beatus Petrus,  cuius uox efficacissima est, cuius maledictio interiora penetrat: »Pecunia, inquit, tua tecum sit in perditionem.« Hec benedictio datur eis; hec oratio eorum nefandis capitibus imprecatur: sic benedicuntur, sic consecrantur, sic ordinantur [, adest tamen apostolus inter eos: dicant illi  quidquid uelint; fundant sanctum chrisma super capita eorum, Simon tamen Petrus non mutat sententiam; quia non ignorat quid sibi attulerint: illi benedicunt, iste maledicit; decipiuntur illi, hic autem decipi non potest. Putant illi eos esse catholicos, putant canonice electos, ac per hoc eis benedicunt: si enim eos cognouissent, ipsi quoque cum apostolo dixissent: »Pecunia tua tecum sit in perditionem.« Merito igitur eorum benedictio in maledictionem conuertitur; quia non ad labia, sed ad cor respicit Deus. Hoc enim timebat Iacob, cum a matre ad patrem mitteretur ut ei nescius benediceret, ait: »Nosti, quod frater meus Esau homo pilosus sit, et ego lenis. Si attrectauerit me pater meus et senserit, timeo ne putet me sibi uoluisse  illudere, et inducat super me maledictionem pro benedictione .« Sed non erat ei timendum, quia a matre mittebatur. Isti autem non mittuntur a matre, isti non mittuntur ab Ecclesia, qui Isaac illudunt, qui episcopos decipiunt, qui furtim et per latrocinium patris benedictionem subripere uolunt. Unde  inducitur super eos maledictio pro benedictione. Illi enim soli mittuntur a matre, illi mittuntur ab Ecclesia, qui non per pecuniam, non per aliquam promissionem, non per secularem potestatem, sed sola cleri et populi electione  , et ipsa pura et sine prauitate, mittuntur ad patres, mittuntur ad episcopos ut ab eis benedicantur et consecrentur.

Diximus igitur de consecratione Simoniacorum,  quomodo ordinantur, quomodo consecrantur, quomodo apostolus Petrus eis maledicit, quomodo episcoporum benedictio in maledictionem eis conuertatur. Sic igitur ordinati, sic consecrati, sic maledicti, sic lucro infecti ad sibi commissas Ecclesias ueniunt: ubi, si tamen manifeste tales sint, preter baptismum et sana consilia, que ipsi quoque sepo dant, quidquid agunt, uanum et inutile est  . Hec autem qualiter intelligantur, amodo disseremus.

 Baptismus namque a quecunque detur, bonus est; quia non in fide dantis, sed in suscipientium fide consistit. Ubi autem fides catholica non est, ibi baptismus non operatur. Unde et qui extra Ecclesiam baptizatur, non soluitur a peccatis. Nusquam enim, nisi in Ecclesia fit remissio peccatorum, sic tamen, si corpore quoque et conuersatione ad eam redeat, a qua mente non recesserat; alioquin si extra Ecclesiam baptizatur et extra maneat, 616 et cum baptizatur, redeundi uoluntatem non habeat, huic tali homini nec ad momentum quidem fit remissio peccatorum. Sed quid mirum? Cum illi quoque, qui intus baptizantur  si inde exeant, et priusquam moriantur, ad eum non redeant, pereant  in eternum. Hoc autem significauit illa arca, in qua intus posita, saluata sunt omnia, extra uero inuenta, perierunt omnia. Audi etiam quid Dominus dicat: »Ego sum uitis, et uos palmites: qui manet in me, et ego in eo, hic fert fructum multum: si quis in me non manserit, mittetur foras sicut palmes, et arescet, et colligent eum, et in ignem mittent, et ardet .« Si ergo Christus uitis est, palmites uero Christiani: sicut palmites uiuere non possunt, si separentur a uite, ita neque Christiani si separentur a corpore Christi. Corpus Christi Ecclesia est: qui ergo non uult separari a Christo, maneat in corpore Christi, ut possit esse membrum Christi. Si enim non manserit in corpore Christi, si non manserit  in Ecclesie unitate, »mittetur foras, sicut palmes, et arescet.« Et quid amplius? »Et colligent eum maligni spiritus.« Illis enim traditur, qui ab Ecclesia separatur. Sed quid illi facient? »Et in ignem mittent.« Ad quid? »Ut ardeat.« uerba Christi sunt, alios canones non queramus.

Manifestum est itaque quod ab Ecclesia diuisus, nemo saluabitur, siue in ea, siue extra eam baptizatus fuerit. Unde hoc? Dicat iterum ipse Dominus: »Si quis in me non manserit, mittetur foras sicut palmes, et arescet, et colligent eum, et in ignem  mittent et ardet.« Si ergo ille perit qui aliquando in Christo fuit, sed in eo non manet, quomodo ille non pereat, qui nunquam in eo fuit, nec in eo mansit? Qui enim extra Ecclesiam baptizatur, nisi priusquam de hac uita exeat, Ecclesie societur, hic nunquam fuit, uel erit in Christo; quia nunquam fuit, uel erit in corpore Christi  . Membrum namque Christi non est, nisi in corpore Christi. Si enim separetur a corpore Christi, non est membrum Christi. Corpus autem Christi extra Ecclesiam non est, alioquin ipsa Ecclesia esset extra seipsam ; quod est inconueniens. Baptismus igitur extra Ecclesiam dari potest, prodesse autem non potest. Baptismus enim, qui extra Ecclesiam datur, formam quidem sacramenti  habet, uirtutem autem sacramenti non habet. Formam quidem habet, quia fit in nomine Patris, et Filii, et Spiritus sancti. uirtutem autem non habet, quia remissionem peccatorum non operatur  .

Quare ergo non rebaptizantur, qui ab hereticis ueniunt? uis audire quare? Quia formam baptismi habent, id est, quia iam ad inuocationem Trinitatis ex aqua regenerati sunt. Restat nunc ut et Spiritu sancto regenerentur, qui operetur in eis remissionem peccatorum, quod illa forma uisibilis dare non potuit: »Nisi enim quis renatus fuerit ex aqua et Spiritu sancto, non intrabit in regnum Dei .« Utrumque ibi necessarium est, et forma sacramenti, et uirtus sacramenti. Utrumque necessarium  est, et aqua, et Spiritus: nam neque aqua sine Spiritu, neque Spiritus sine aqua soluit hominem a peccatis. Forma sacramenti et intus et extra dari potest; uirtus autem sacramenti nonnisi intra Ecclesiam datur  . Unde SS. Romani pontifices, Spiritu Dei pleni, admirabili prouidentia constituerunt, ut hi qui ab hereticis ueniunt, quoniam formam baptismi habent, non rebaptizentur; quia uero uirtutem huius sacramenti non habent, ad inuocationem sancti Spiritus, qui ab hereticis dari  non potest, per manus impositionem, sacrosancto chrismate confirmentur  . Queris fortasse auctoritatem? Dabitur tibi; et hoc quidem necessarium est, quoniam in hac sententia non omnes concordare uidentur; uidelicet, ut quia ab hereticis ueniunt, rebaptizari quidem non debeant, sacro autem chrismate confirmari iterum debeant; presertim cum beatus Augustinus dicat, 617 quod »nulli sacramento iniuria facienda sit;« in qua re multum ab aliis dissentire uidetur. Quid est enim iniuria sacramenti, nisi sacramenti reiteratio? Quod autem quedam sacramenta reiterentur, et exemplo abundamus et auctoritatibus: quedam autem dixi; quia baptismi et sacrorum ordinum reiterationem fieri non licet; unde et in conciliis Africanis legitur: »Non licet fieri rebaptizationem  et episcoporum translationes.« At uero in concilio Niceno precipitur de Paulianistis ut ad Ecclesiam uenientes iterum baptizentur, quia ut Sabelliani realem diuinarum personarum distinctionem negabant. Et eorum clerici, si digni fuerint, iterum ordinentur. In quo manifeste ostenditur hoc in his tantum, et non in aliis fieri debere. Isti enim non secundum Ecclesie formam baptizabantur. Si enim secundum hanc formam, quam modo diximus, baptizati fuissent, non utique talis lex de eis specialiter promulgata esset; presertim cum de aliis omnibus hereticis dicatur, ut ad Ecclesiam uenientes, nec rebaptizentur, nec reordinentur sed sola episcopalis manus impositione Ecclesie reconcilientur. Quod autem hec duo sacramenta, id est baptismus et  ordines sacri, reiterari non debeant, tota Ecclesia id sentit, nullaque inter sanctos dissensio est  . Unde et beatus Augustinus ait: »Manus autem impositio, sicut et baptismus reiterari non debet;« de illa manus impositione loquens, de qua ad Timotheum Apostolus dicit: »Manum cito nemini imposueris ;« nam et chrismatis consignatio et penitentium reconciliatio, manus impositio dicitur. Unde et sacri canones prohibent ne inter alios penitentes manus ab episcopis clericis imponatur.

 Quod uero quedam sacramenta reiterari liceat  , et frequens usus Ecclesie, et unum beati Gregorii exemplum apertissime manifestat. Quotidie namque ecclesiarum consecrationes, non solum pro necessitate, uerum etiam pro episcoporum uoluntate reiterari uidemus. Unde et quidem canones de ecclesiis precipiunt, ut si altare motum fuerit, denuo consecretur. Beatus quoque Gregorius, sicut ipse testatur, consecrauit Rome quamdam ecclesiam in Suburra, quoniam longo tempore ab Arianis possessa fuerat: cuius consecratio, uel reiteratio, quantum Deo accepta fuerit, uirtutes et miracula ostendunt, que ipsis diebus, quibus consecrata fuerat, ibidem Dominus operatus est. Quomodo ergo uerum est, quod nullo sacramento iniuria facienda  sit? Similiter autem, quod chrismatis consignatio in hereticis reiterari debeat, subsequenti sanctorum auctoritate probatur. De qua uidelicet consignatione Eusebius papa sic ait: »Hereticos omnes, quicunque Dei gratia conuertantur, et in sancte Trinitatis nomine baptizati sunt, Romane Ecclesie regulam tenentes, per manus impositionem reconciliari precipimus: manus quoque impositionis sacramentum magna ueneratione tenendum est, que ab aliis perfici non potest, nisi a summis sacerdotibus. Nec tempore apostolorum ab aliis, quam ab ipsis apostolis legitur, aut scitur peractam esse; neque ab aliis, sicut iam dictum est, quam ab illis, qui eorum locum tenent, perfici potest aut fieri debet. Nam si aliter presumptum fuerit, irritum habeatur et uacuum,  nec inter ecclesiastica unquam reputabitur sacramenta  .« Audiamus etiam, quid tempore beati Syluestri Rome de hac re in concilio statutum est  : »Eodem, inquit, tempore XIII Kalend. Iuliarum die, quando memoratum magnum con ilium in Nicea congregatum est, canonica iam facta a papa uocatione in urbem Romam, et ipse cum consilio Constantini Augusti, congregauit ducentos septuaginta septem episcopos, et damnauit iterum tam Calixtum quam Arium atque Sabellium, et constituit ut episcopum Arianum resipiscentem non aliquis  susciperet, nisi episcopus eiusdem loci eum reconciliaret, et sacrosancto chrismate per episcopalis manus impositionem S. Spiritus 618 gratia, que ab hereticis dari non potest, eum confirmaret  .« Quid apertius, quid manifestius dici potuit? Nunquid nam hoc sacramentum non reiteratur? Demus adhuc et alia exempla, quatenus hec sententia, cui a pluribus contradicitur, manifestior et certior fiat. Dicat igitur papa Siricius: »Prima igitur pagine tue fronte signasti, baptizatos plurimos ab impiis Arianis ad fidem catholicam festinare, et quosdam de fratribus nostris eosdem denuo baptizare uelle, quod non licet; cum hoc et Apostolus uetet, et canones contradicant, et post cassatum Ariminense concilium, missa ad prouincias a predecessore  nostro Liberio, uenerande memorie, generalia decreta prohibeant: quos eos cum Nouatianis, aliisque hereticis sicut in synodo constitutum est, per inuocationem solam septiformis Spiritus episcopalis manus impositione catholicorum conuentui sociamus, quod etiam totus Oriens, Occidensque custodit  .« uideamus etiam quid Leo dicat, qui fidem iam perituram sua constantia et fortitudine corroborauit, cuius sententie contradicere, ut opinor, nemo audebit. »Hi autem, de quibus scripsisti, non se baptizatos nesciunt, sed cuius fidei sint, qui eos baptizauerint, se nescire profitentur. Unde quoniam quolibet modo formam baptismatis acceperunt, baptizandi non sunt, sed per manus impositionem uirtute Spiritus sancti, quam ab hereticis  accipere non potuerunt, catholicis copulandi sunt  .« Item idem ipse: »Nam hi, qui baptismum ab hereticis acceperunt, cum baptizati ante non fuissent, sola S. Spiritus inuocatione per impositionem manuum confirmandi sunt, quia formam tantum baptismi sine S. Spiritus uirtute sumpserunt. Et hanc regulam, ut scitis, seruandam in omnibus Ecclesiis predicamus, ut lauacrum semel initum nulla reiteratione uioletur, dicente Apostolo: Unus Deus, una fides, unum baptisma, cuius ablutio nulla iteratione temeranda est: sed ut diximus:  Sola sanctificatio S. Spiritus inuocanda, et quod ab hereticis nemo accipit, a catholicis sacerdotibus consequatur.« In Laodicensi quoque concilio sic scriptum est: »De his, qui ab hereticis conuertuntur, id est Nouatianis et Photinianis, siue baptizati sint illi, siue catechumeni, non ante suscipiantur quam omnes hereses anathematizassent, et precipue illam, qua detinebantur, et tunc demum hi, qui apud eos dicebantur fideles, nostre fidei symbolo imbuantur, et uncti sancto chrismate sic mysteriis communicent sacrosanctis  .« Possemus de his alias adhuc auctoritates dare, sed, ut puto, iste sufficiun

Dubitari autem potest de eo quod beatus Augustinus ait: »Nulli sacramento iniuria facienda est.«  Tum idem ipse dicat: »Hos, qui ab hereticis ueniunt, ideo per manus impositionem episcoporum in Ecclesiam recipi, ne forte sibi ab Ecclesia nichil collatum putarent, quod extra Ecclesiam non habuerunt.« Quid autem sit manus impositio, ipse quoque definiens, ait: »Quid, inquit, est manus impositio, nisi oratio super hominem, et ipsa manus impositio reiteratur.« Siquidem nichil aliud est manus impositio, quam oratio super hominem. Non igitur reiteretur oratio super hominem in illis sacramentis, que reiterari non licet. Dictum est autem, quod quedam sacramenta reiterare licet, quedam autem non licet, et hoc quidem auctoritatibus probatum est. Dictum est etiam, quod ab hereticis uenientes non nisi per manus impositionem suscipi debeant.  Et illud quidem dictum est, quod omnia sacramenta extra Ecclesiam formam quidem habeant, uirtutem autem non habeant. Illud autem diximus, quod extra Ecclesiam nemo saluetur. Diximus et de Simoniacis, quando consecrantur, quod omnis benedictio in maledictionem eis conuertitur. De paruulis autem hereticorum si quis interroget, quare pereant, cum baptizati sint  ? respondeo: Quia 619 in Ecclesia non sunt. Quod si dicat, quid illi peccauerunt, ut in Ecclesia non sint? Dico et ego: Quid paganorum et Iudeorum paruuli peccauerunt, ut  baptizari non mererentur  ? Ipse tamen Dominus ait: »Ego scio, quos elegerim .« Excommunicatorum autem filii, si in Ecclesia baptizantur, nichil eis nocet parentum excommunicatio: »Filius non portabit iniquitatem patris  .« Postquam tamen ad etatem ueniunt, ut iam sua peccata cognoscere ualeant, ulterius a peccatis uindicari nequeunt. Quod si extra Ecclesiam baptizantur, sunt extra Ecclesiam omnes excommunicati; nisi priusquam de hac uita exeant per episcopos reconcilientur, in magno periculo mihi esse uidentur. His ergo sic expeditis, de illis nunc dicere debemus, qui, quamuis non Simoniace, a Simoniacis tamen ordinati sunt. De Simoniacis namque manifestum est quod nullo modo in suis  ordinibus aliquando suscipi debeant. »Non est enim eis neque pars, neque sors in sermone Dei .« Apostolus est, qui loquitur. Sed dicis: Quare ergo alii heretici in suis ordinationibus suscipiuntur, et Simoniaci non suscipiuntur? Nunquid Simoniaci sunt peiores quam Ariani, quam Nouatiani, quam Donatiste, quam Nestoriani et Eutychiani? Ex his enim in ordinibus suis omnibus et episcopos, et presbyteros susceptos legimus, nec propria dignitate priuatos. Dico ergo: Utrum Simoniaci peiores sint, nescio. Unum tamen scio, quia magnum scelus est uendere, uel emere Spiritum sanctum. Si enim magnum peccatum fuit uendere uel emere Christum, magnum utique peccatum est uendere uel emere Spiritum sanctum. Aequales enim sunt et Pater, et  Filius, et Spiritus sanctus. Iudas est, qui uendit; Iudeus est, qui emit; utrumque autem et uendentem, et ementem de templo Dominus eiecit. Et multa quidem dispensatorie in Ecclesia fiunt pro temporis necessitate et negotii qualitate, que utique non fierent, si districto canonicoque iudicio fierent  . Cum de frumento et zizania Dominus loqueretur, ait: »Sinite utraque crescere usque ad messem .« Magna tamen consideratione hec talis dispensatio fieri debet. Et alii quidem heretici in suscipiendis ordinibus non errabant; sed alia causa erat atque doctrina, que eorum fidem impediebat. Simoniacorum uero heresis  et peccatum, ipsa eorum ordinatio est. Si ergo sue ordinationi reconciliantur, que utique, ut superius ostendimus,  nichil aliud quam maledictio est, cui, nisi sue  heresi suoque peccato, et ei, quam acceperant maledictioni reconciliantur? Non querant igitur reconciliationem, ne forte incurrant maledictionem. Querant gratiam Spiritus sancti, non ad episcopalem dignitatem, sed ad delendam iniquitatem. Merito ergo Simoniaci in suis ordinibus non suscipiuntur, quoniam in ipsis ordinibus peccauerunt. Ariani uero non in episcopali dignitate, sed in fide Trinitatis errabant, et peccabant, et alii heretici similiter, unusquisque in sua heresi. Soli autem Simoniaci in emendis sacris ordinibus peccant; unde et merito ipsi soli nulla ecclesiastica dispensatione in his, quibus peccauerant, suscipiuntur. Alios autem preter hos heresiarchas multis locis ecclesiastice historie in suis ordinibus susceptos legimus. Nam  et Nicenum concilium Catharos, siue Nouatianos per manus impositionem suscepit et eorum clericos in suis ordinibus manere precepit.

De hac autem manus impositione, sine qua heretici non suscipiuntur, satis superius diximus. Beatus quoque Gregorius Hiberis episcopis de Nestorianis scribens, ait: »Hanc igitur ueritatem Natiuitatis Christi, quicunque a peruerso errore Nestorii conuertuntur, coram sancta fraternitatis uestre congregatione fateantur, eumdem Nestorium cum omnibus suis sequacibus, ac reliquas hereses anathematizantes; uenerandas quoque synodos, quas uniuersalis Ecclesia recipit, se recipere et uenerari promittant, et absque ulla dubitatione sanctitas uestra, seruatis eis propriis ordinibus, in suo cetu eos  recipiat, ut dum et per sollicitudinem occulta mentis eorum discernitis, atque eos per scientiam ueram recta, que tenere debeant, docetis, et per mansuetudinem nullam eis contrarietatem uel difficultatem de propriis ordinibus facitis, eos ab iniqui hostis ore rapiatis.« Sunt autem et multa alia, quibus hoc ipsum probari potest. Sed de suscipiendis 620 hereticis, et de propriis honoribus non priuandis hec duo exempla sufficiant.

Multum digressi sumus: nunc ad propositum reuertamur, et de his dicamus, qui a Simoniacis ordinati sunt. Qui enim a Simoniacis ordinantur, aut sciunt esse Simoniacos, aut putant esse catholicos. Si sciunt eos esse Simoniacos, et se ab illis ordinari permittunt, nulla uenia digni sunt, ut propriis  seruatis ordinibus suscipiantur  . Multi  enim ambitiosi esse probantur, qui alicuius honoris gratia ab illis se sacrari permittunt, a quibus se maledici non dubitant. Quis enim dubitat Simoniacos esse hereticos  ? Quis igitur ei parcat, qui se ab illo ordinari permittit, quem hereticum esse non dubitat? Si uero Catholicus esse putatur, et simul cum Catholicis in Ecclesia conuersatur, ratum debet esse quod agit; quoniam non ad ipsum, sed ad illius deuotionem et fidem respicit Deus; qui se illius manibus subiecit, quasi catholico episcopo propter Deum. Respicit etiam ad Ecclesiam, suos filios ei simplici corde offerentem. Quia enim intra Ecclesiam est, adest utique Spiritus sanctus, qui etiam per malum hominem sacros ordines operatur. Homo est, qui loquitur; sed Spiritus sanctus est,  qui sanctificat. Hoc autem totum suscipientis et offerentis fides facit. Multis enim ipsum Dominum dixisse legimus ut secundum eorum fidem fieret illis. Si ergo illi sua fide sanabantur, quare isti sua fide non consecrantur? Nihil enim hic contra fidem agitur, sed fidele est totum, quod agitur. Si enim temere uel contra fidem facerent, merito abesset Spiritus sanctus; siquidem Spiritus sanctus discipline fugiet fictum . Diximus superius de Simoniaco; quia dum se Catholicum esse fingit, a catholicis episcopis consecratur, tota illa benedictio in maledictionem ei uertitur; quoniam non ad labia, sed ad cor respicit Deus: non enim est in corda eorum, ut Simoniaco benedicant. Similiter igitur econtra dicere possumus, dum Simoniacus  Catholicum se esse fingens, Catholico benedicit, quamuis eius benedictio maledictio sit, omnis tamen eius maledictio in benedictionem conuertitur: adest enim Spiritus sanctus, qui non ad loquentis et consecrantis heretici petitiones, sed ad suscipientis mentem et deuotionem respicit. Quod si extra Ecclesiam tale aliquid contingat, non debet hec ratio ei subuenire, qui extra Ecclesiam a Simoniaco ordinatur, quamuis non Simoniacum esse putet; quoniam neque a matre Ecclesia offertur, neque eius deuotio bona est, qui extra Ecclesiam a quocunque ordinatur  . Manifestum est itaque de his, qui intra Ecclesiam a Simoniacis, quos tamen Catholicos esse putant, non Simoniace ordinantur, quod eorum ordinatio rata esse debet.

 Taceant igitur, qui a temporibus beati Leonis  pape iam sacerdotium in Ecclesia defecisse garriunt, eo quod omnes aut Simoniaci essent, aut a Simoniacis ordinati: similiter autem et de aliis hereticis intelligendum est; quia si intra Ecclesiam ordinati sunt, et Catholici esse putantur, quandiu ibi sunt, sacramenta que agunt, rata esse debent.

Nunc autem illis respondendum est, qui quoniam  ipsos sacros ordines non emerunt, se Simoniacos non esse contendunt, quamuis ecclesias uel ecclesiarum partes emissent. Sed uelim respondeant: Si per illam emptionem et uenditionem ad sacros ordines peruenerunt: uel si in illis ecclesiis, quas emerunt, per illam emptionem sacra mysteria celebrandi potestatem susceperunt. Si enim ita est, uix se defendere poterunt, se Simoniacos non esse. Simoniacus enim est qui per pretium ad sacros ordines uenire contendit. Simoniacus est et ille, qui eam potestatem emere nititur, per quam sancti Spiritus dona parantur. Hic autem episcopus quasi canonicam electionem, uel consecrationem, non pro sacris ordinibus, ut ipse fingit, sed pro terris et uineis, pro castellis et uillis pretium dedit uel promisit. Si  hoc tali modo episcopus fieri disponebat, per pretium utique ad sacros ordines uenire contendebat. Neque enim ideo hoc faciebat, ut ea solummodo quasi laicus possideret, sed potius ut episcopalem dignitatem aliquando pro ea haberet. Multo instantius hos tales, qui canonice eliguntur, post hanc talem inuasionem instare uidemus, ut quantocius ad 621 sacros ordines peruenire ualeant. Qua in re suam intentionem apertissime manifestant, et quod illa emptio significauerit, ostendunt. Quocunque igitur tempore ad consecrationem ueniant, aderit ibi beatus Petrus, qui eis more solito dicat: »Pecunia tua tecum sit in perditionem, quia existimasti donum Dei pecunia possideri .« Quod si ad consecrationem non uenerint, sed prius penituerint, et illa tam  praua existimatione caruerint, dubitari quidem potest an in aliis Ecclesiis preponi aliquando debeant. Considerari tamen conuenit id quod beatus Petrus dixit ad Simonem: »Penitentiam, inquit, age ab hac tua nequitia, et roga Deum, si forte remittatur tibi hec cogitatio cordis tui .« Si enim penituisset fortasse, gratis postea habuisset, quod prius pretio habere non potuit; quamuis in his uerbis apostoli sola peccati remissio significetur.

Quod autem de toto episcopatu diximus, id de singulis ecclesiis, uel earum partibus intelligimus: simile namque peccatum est et cum diuite, et cum paupere fornicari. Qui enim unam ecclesiam, uel eius partem emit, quanto libentius, si posset, totum  emeret episcopatum? Qui enim aliquam ecclesiam emit, illam utique potestatem emit, de qua Simon Magus apostolo dicebat: »Date uos mihi hanc potestatem, ut cuicunque manum imposuero accipiat Spiritum sanctum .« Ille enim, qui ecclesiam emit, priusquam eam emeret, liberam potestatem in ea non habebat uel baptizandi, uel sacrificandi, uel alia quelibet celebrandi mysteria; que quidem omnia et dona sunt, et operationes Spiritus  sancti. Emit igitur illam potestatem: siquidem baptizandi uel sacrificandi potestatem emit, quam utique in illa ecclesia non habebat, priusquam emeret. Sicut enim impium est existimare quod Spiritus sanctus pecunia possideatur, ita et illud existimare impium est quod eius dona et operationes pretio dari et exerceri debeant.

Sed dicis: Ego hanc potestatem  habebam, prius etiam quam ecclesiam emissem. Cur ergo emisti? Quia non concedebatur mihi hec agere in ea, priusquam emissem. Iam cognosco intentionem tuam, et uideo intentioni Simonis quam maxime conuenire. Habebas quidem potestatem, sed nolebas habere otiosam; quoniam aut parum, aut nichil tibi conferebat, nisi  ubicunque eam exerceres: nunquam eam emeres, nisi lucrum inde sperares. Hec igitur est intentio Simonis, sic ille faciebat: uolebat emere, quod multum se uendere posse sperabat. Neque enim dixit: Date mihi hanc potestatem ut habeam Spiritum sanctum, sed quid dixit? »Date mihi hanc potestatem, ut cuicunque manum imposuero, accipiat Spiritum sanctum.« Nulla enim lucrandi spes ei remansisset, si eam solummodo habuisset, et dare aliis non potuisset. Similiter autem et tu si hanc potestatem solummodo habeas; ubi eam lucratiue non exerceas, nichil tibi uidetur esse quod habes: quomodo ergo Simoniacus non es? Si in hoc tanto malo Simoni similis es. Hec autem de illis dicta  sunt, qui post ordinationes ecclesias emunt. Si enim ante ordinationes eas emunt, et per illam emptionem ad ordines ueniant, Simoniaci utique sunt, et maxime illi, qui ecclesiam emendo ad sacros ordines uenire contendunt. Si autem non ad ordines ipsos, sed ad ecclesiarum beneficia per pecuniam uenire desiderant (multos enim tales uidemus, qui postquam ecclesias emunt, ordinari omnino despiciunt, hi quidem non tantum Simoniaci, quantum fures et latrones dici uidentur. »Qui enim non intrat per ostium, ille fur est et latro .« Qui uero per pecuniam intrat per ostium non intrat; fur igitur est et latro. Sed siue hoc nomine, siue illo alio uocentur, Ecclesiam tamem tenere non debent: omnes enim uendentes et ementes Dominus templi eiecit de  templo. In magno quoque Chalcedonensi concilio constitutum est: »Ut si quis quemlibet clericum, uel Ecclesie dispensatorem, siue ministrum per pecuniam ordinauerit, uterque et dans, et accipiens deponatur, consentientes uero, anathemate feriantur.« uide igitur, quia non solum clerici, uerum etiam dispensatores de Ecclesia eiiciuntur omnes, qui sacros ordines, et qui ipsas ecclesias earumque partes emunt uel uendunt. Cum ergo pena similis sit, cur de nomine contentio fiat? Siue enim Simoniaci dicantur, siue non, pena tamen eadem est.

Hec autem ad illam questionem nos respondisse sufficiat, ad quam superius nos responsuros esse promisimus.





uITA SANCTI PETRI EPISCOPI ANAGNINI
Ex ea quam S. Bruno episcopus Signinus composuit, per reuerendum dominum Gasparem uiuianum Urbinatem, episcopumque Anagnigne eiusdem Ecclesie breuiter descripta.





[ADMONITIO.]

622 Omnes auctores consentiunt uitam S. Petri Anagnini ab episcopo Brunone Signiensi conscriptam esse, quinimo idipsum in supradicto canonizationis priuilegio seu diplomate affirmatur. At oportet eam omnino raram esse, cum Maurus Marchesius inter opera S. Brunonis Signiensis, que an. 1631 uenetiis edidit, illam omittere coactus fuerit, et eius loco compendium reuerendissimi Gasparis uiuiani, qui ab an. 1579 ad an. 1605 Anagninus episcopus fuit, exhibuerit. Preterea Mabillonius in Annalibus Benedictinis testatur, eam nec dum integram typis uulgatam esse. Nos quidam integra, ni fallimur, acta S. Petri habemus; propterea tamen S. Brunoni Signiensi illa certo ascribere nondum audemus; ut enim parachronismos, et alia interpolationis argumenta pretermittamus, in iis de hoc ipso Brunone narrantur nonnulla que uerosimiliter S. Bruno de seipso non scripsit.

Et si igitur Baronius in Annalibus ecclesiasticis sub nomine Brunonis Signiensis licet utique huius uite fragmenta, que cum nostro textu fere ad uerbum conueniunt, nichilominus Acta nostra ab aliquo aucta et interpolata esse existimamus. Optandum sane esset ut scriptores Benedictini S. Brunonis Signiensis lucubrationem inuenirent. Nos interim uitam huius sancti edimus, ut quimus, dum ut uolumus, non licet. Denique cum amanuensis ueterum characterum, et forte etiam lingue Latine imperitus, Acta illa misere luxauerit, ut supra monuimus, malumus ea sine certo auctoris nomine uulgare, quam docto Brunoni Signiensi temere attribuere. Nunc tantummodo superest, ut hanc ipsam S. Petri uitam, hinc inde uncis suppletam, et ex coniectura nostra emendatam, prelo et lectoris iudicio subiiciamus. In uita de qua habetur cap. 3, n. 34, Bruno uero Sianiensis episcopus prelibatus, dum in ecclesia S. Petri sue ciuitatis nocturnis silentiis orationibus excubaret, ex specula cernens accensam lucem super ciuitatem, et Ecclesiam Anagninam, et celestem in ere audiens cantilenam, presagiens obitum S. Petri, clientelam sollicitat, et subuectionibus preparatis Anagniam properauit: post pie compassionis lacrymas obitum B. Petri presulis Saluatori omnium dignis commendauit exsequiis, et infra ecclesiam suis, et sacerdotum manibus honorifice tradidit sepulture. Deinde disertissimam orationem in eius laudem habuit, etc.  .



COMPENDIUM uITAE S. PETRI EPISCOPI ANAGNINI.


 623 Petrus Salerni, ex illustrissima principum familia natus, a parentibus patrui eiusdemque abbatis cenobii Salernitani S. Benedicti tutele fideique committitur. Puerulus utroque orbatus parente, a religioso quodam proboque sane eruditus: deinde adolescens optimis moribus ac litteris preditus, suas facultates eidem monasterio tradidit, et S. Benedicti disciplinam amplexus, se ipse quoque Domino dicauit. Suaue igitur Christi iugum ab adolescentia ferens, et erga omnes humanus erat ac mitis, et religiose uite cultor egregius; quippe qui monasticas B. Benedicti leges, quas et memorie mandaret accurate seruaret, atque in ieiuniis, precibus, sacris lectionibus tempus omne consumeret, ut iuris quoque  scientiam ad rerum diuinarum cognitionem adiunxerit; cum ita illum Dominus nec opinantem ad episcopalis officii munus instrueret. Quare cum aliquando Salernum Aldebrandus S. R. E. cardinalis ac legatus uenisset, sancti uiri fama permotus, eum ab abbbate patruo impetrat, Romamque ad Alexandrum II pontificem perducit; a quo primum ecclesiasticis negotiis prepositus, deinde Anagnine Ecclesie, licet inuitus, creatur episcopus magna cleri populique letitia. Pastorali igitur munere suscepto, cum de sacris edibus instaurandis ac de recuperandis Ecclesie possessionibus cogitare cepit, tum de sanctorum reliquiis conquirendis; presertim uero de sacro B. Magni corpore, cuius presentia decorari Anagnina ecclesia dicebatur, nec tamen  satis constare uidebatur. uerum Deus ita omnem sustulit dubitationem. Petrus enim paralyticam quamdam per id tempus ad se perductam ab ipsius uiro, cui nomen Franco, iubet ad sepulcrum, in quo S. Magni corpus recondi putabatur, preces effundere. Cumque mulier ibi cum Francone uiro suo profusis lacrymis in precatione pernoctasset, ac tristes ambo domum rediissent, postero die beatus Magnus eidem mulieri uisus est, pontificio splendidoque uestitu, qui eam ualetudini restitutam iussit episcopo denuntiare, ne amplius de sui corporis in Ecclesia quiescentis presentia dubitaret. Paruit illa, et leta cum beato Petro, ac frequentissimo populo excito tanti fama miraculi ad sancti Magni sepulcrum Deo benignissimo de acceptis beneficiis gratias  egit. Petrus interea nonnullis ecclesie bonis recuperatis, cum et suo clero et egentibus paterna caritate prospiceret, nocte quadam in templo de more orans, Magnum episcopum, magno splendore fulgentem, ad se cum Dei matre uenientem conspexisset, qui ei predixit fore ut in Orientem ad imperatorem missus, ab eodem morbum diuturnum propulsaret, et ad templum instaurandum quecunque uellet impetraret. Non ita multo post ad Michelem imperatorem Petrus Constantinopolim legatus apostolicus mittitur. Cumque suo iam functus officio ea quoque exponeret que in templo Anagnie noctu uidisset, imperator primo respondit, se quis beatus Magnus et quenam Anaguina esset ecclesia  penitus ignorare. Deinde uero ea nocte imperatori grauissime laboranti, ut iam prope mortuus putaretur, beatus Magnus pontificiis ualetus infulis, et sacratissima Dei Genetrix astiterunt, monentes ut, si saluus esse uelit, legato apostolico morem gerat. Imperator, statim ut loquendi facultatem recepit, episcopum conqueri iubet. Cui aduenienti, catena  obducta, in aula regia ita repente effracta est, ut si fragilis materia scinderetur. Ergo imperator supplex ab episcopo per Dei Parentem ac S. Magnum ualetudinis beneficium flagitare, ac simul uisa narrare cepit. Tum sanctus ac uere clemens episcopus, implorato sanctissime Trinitatis auxilio, beatissime uirginis, sancti Magni, sanctorumque omnium, quorum sacra  ossa in Anagnino templo asseruantur, contractisque leuiter male affectis membris: Surge, inquit, preclarissime princeps, et perpetua incolumitate letare. Surgit illico imperator, et ad episcopi pedes procidens, patrem illum appellat, quem pridie, ut externum hominem prope repulerat. Ad extremum fabris, et magna ui auri, uasisque inauratis eidem liberaliter attributis, pollicetur se et alios sumptus ad basilicam absoluendam suppeditaturum: quod et reipsa prestitit. Beatus uero Petrus, cum tres circiter annos et quadraginta suam optime rexisset Ecclesiam, tertio Nonas Augusti migrauit in celum Paschali II pontifice a quo etiam est in sanctorum numerum ascriptus  .





PRIuILEGIUM CANONIZATIONIS BEATI PETRI EPISCOPI ANAGNINI.


 624 Paschalis episcopus, seruus seruorum Dei, uenerabilibus fratribus Anagninis, et aliis per Campaniam constitutis, salutem et apostolicam benedictionem. Dominum excelsum habentes pre oculis,  qui in amicis suis laudatur et benedicitur, et considerantes propterea strenue probateque uite merita, quibus uir sanctus Petrus, quondam Anagninus episcopus, de regula monachali assumptus in pastorali  officio pure, simpliciter, solerti uigilantia et exemplo Deo deseruiuit; admirantes etiam miraculorum insignia quibus sanctum suum ante et post obitum diuina gratia decorauit, prout per Brunonem Signiensem episcopum fideliter adnotatur, et usque ad nostra tempora decorare non desinit; auctoritate presentium nobis licere uolumus et mandamus, quatenus  tertio Nonas Augusti diem natalis memorandi eiusdem confessoris et presulis numerandi sanctorum catalogo congrue celebrem recolatis, quatenus in presenti gratiam et in futuro, opitulante diuina clementia, piis eius intercessionibus mereamur gloriam sempiternam. Data Signie secundo Nonas Iunii, pontificatus nostri anno undecimo. Anno D. 1109.





EPISTOLAE S. BRUNONIS



625 I. AD PETRUM PORTUENSEM EPISCOPUM.


PETRO uenerabili Portuensi episcopo BRUNO peccator episcopus B. Benedicti seruus, salutem.

Audiuimus quod quidam de fratribus nostris non solum non damnant ea que modo contra Ecclesiam facta sunt, uerum etiam imprudenter defendere conantur. Omnis autem qui heresim defendit, hereticus est. Nemo autem hanc non esse heresim dicere potest, quia sancta et apostolica Ecclesia in multis conciliis heresim nominauit, et excommunicauit. Sed ille quidem specialiter dicuntur esse hereses que in conciliis iudicate et damnate sunt. Unde Guibertus non immerito heresiarcha dictus est, simulque cum suis sequacibus damnatus et excommunicatus.  Quicunque igitur catholicam Ecclesiam relinquentes, ad partem Guiberti transierunt, et eius impiam heresim defendunt et tenent, eos hereticos, excommunicatos, et apostolicis uinculis ligatos esse non dubium est. Qui uero excommunicati, et legati sunt, neque seipsos, neque alios ligare uel soluere possunt  .



II. AD EPISCOPOS ET CARDINALES S. R. E.

Episcopis et cardinalibus S. R. E. BRUNO Signiensis episcopus salutem.

Iam pridem misi litteras Portuensi episcopo, dilectissimo amico meo, in quibus eos qui heresim defendunt hereticos esse dixi. Dixi propterea omnes  illos hereticos esse, qui catholicam Ecclesiam relinquentes, ad partem Guiberti transierunt, et eius impiam heresim defendunt, et tenent. Neque uero ad partem Guiberti eos transisse intelligo, qui eius heresim nunquam laudauerunt, neque defenderunt, et si cogente necessitate, uel aliqua alia ratione ad horam consentire uisi fuerint. Hec autem heresis, que est de inuestitura, ideo Guiberti et Henrici specialiter esse dicitur, quia ad hoc Guibertus ab Henrico rege, imo ab ipso diabolo papa  ordinatus est, ut rex per eum obtinere potuisset quod sibi a parentibus suis relictum esse dicebat; inuestituram scilicet, et Ecclesiarum ordinationes. Hoc enim erat quod ipse querebat, hoc erat quod per Guibertum obtinere sperabat. In aliis enim non multum a nobis differre uidebantur. Damnabant enim et ipsi Simoniacos, sed et alia uitia aspernabantur, sicut et nos. Sed ipsi seruitutem, nos Ecclesie 626 libertatem querebamus. Quicunque igitur dicit Guibertum hereticum non fuisse, negat nos catholicos esse. Catholici enim sunt, qui catholice Ecclesie fidem et doctrinam laudant et defendunt: sicut econtra heretici, qui catholice Ecclesie fidei et doctrine obstinato animo contradicunt. Quomodo autem contra fidem et doctrinam catholice  Ecclesie ibi malitiose pugnauerunt, in sequentibus ostendemus. Erat inter nos et illos de inuestitura questio non parua. De Simoniaca namque heresi, ut iam superius diximus, nulla inter nos et illos questio erat, et quia a nobis. et ab ipsis pariter illa heresis damnabatur . . . .






III. AD PASCHALEM SUMMUM PONTIFICEM.

PASCHALI summo pontifici BRUNO peccator episcopus B. Benedicti seruus quod tanto domino et Patri.

Inimici mei dicunt tibi quia non te non diligo, et quia de te male loquor, sed mentiuntur. Ego enim sic te diligo, sicut Patrem et dominum diligere debeo,  etc. uide in Paschali II, supra ad an. 1118.



Iu. AD B. PRAEPOSITUM ET CUNCTOS FRATRES S. GEORGII.


627 Dilectissimo fratri B. preposito S. Georgii, et cunctis fratribus qui cum eo sunt salutem et benedictionem.

Significastis nobis per litteras uestras, quod S. et uenerabilis episcopus Lucensis et Parmensis. et sacrarum  congregationum ministri Camaldunensis et uallisumbrose nostram uoluntatem cognoscere uolunt de heresi, que dicitur de inuestitura, et an dominus papa nostrum consilium suscepit, et suscepturus est. Primum autem hoc sciatis, quia dominus papa neque me diligit, neque consilium meum. uoluntas autem bona mutari non debet. Et ego quidem quod dixi, hoc dico, et in Gregorii et Urbani sententia  firmissime maneo, et spero de omnipotentis Dei misericordia, quia in hac uoluntate usque in finem permanebo. Misi autem uobis hunc paruum libellum, et rogo uos ut, sicut alias litteras nostras supradictis uenerabilibus episcopis, ceterisque Christi fidelibus ostendistis, ita istas quoque ostendatis, etc.



ODDONIS ASTENSIS MONACHI BENEDICTINI





IN PSALMOS EXPOSITIO Per contemplationem exarata AD BRUNONEM EPISCOPUM SIGNINUM




 BRUNONI episcopo ODDO monachus.

Quoniam quidem tue iussionis dulcisque admonitionis opus inchoatum imperfectum omisi , in hoc multo diligentius composito, me satisfacere tibique placere arbitratus sum, presertim cum, et secundum uelle tuum, compendiose scripserim, et, iuxta mei ingenii paupertatem, quadam prouidentia ordinauerim. Sic enim uersuum fere omnium uitaui confusionem, ut sententiarum nusquam interrumperem perpetuitatem. Pluribus denique in locis et sine obelo nocitura subtraxi, et absque asterisco profutura apposui. In propriorum preterea sedem me aliquoties sola equipollentia posuisse non sum oblitus; nec sine labore  quidem: sciebam enim quia quanto labor grauior, tanto actus gratior. Quocirca non uerbis adulatoriis , uerum enim uero in tuorum obedientia mandatorum tibi me commendare studui. Unde factum est ut tantum tam fugientem tamque labentem persequerer ceruum, qui nunc sui cursus uelocitate, meum penitus frustrabatur intuitum, nunc sese petenti ceruino more ultro representans, tandem captus uictusque quieuit. Suscipe igitur Dauidicam omnium uenationum dignissimam predam; quam ego quidem legati inopia, tardius tibi quam debui offero. Si quis autem meas scapulas tanti ponderis non esse, obiiciat Matth. XI: »Iugum Domini esse suaue, eiusque oxus leue,« respondebo: Quod si consilium  tutoremue subsannando quesierit , tali tu, presul uenerabilis, questioni facilis mihi solutio fueris. Si quis autem uenenato dente, Psalterium tuum rodere presumpserit, pastoralis piissima cura resistat, neque te incolume, uim aliquando innocens patiatur. Si quid autem absurdum, superfluum, minusue continens in eo inuenitur, tua tuique Oddonis pudica diligentia corrigat, abradat, et apponat. Ego autem non tantum edificantis, uerum etiam in unum lapides undique deferentis officiosus sum. Titulos autem ideo preposui, ut Psalmorum uoluntas facilius breuiusque comprehendatur.



EXPOSITIO TITULORUM.


    Psalm. III. »Domine, quid multiplicati sunt. Cum fugeret Dauid a facie filii sui Absalon.« Dauid manu fortis interpretatur. Significat autem Christum, cuius manus adeo semper fortis fuit, ut diabolum uinceret, infirmitates repelleret solo tactu, cecos illuminaret, tetigit denique loculum et mortuum suscitauit. Absalon, qui patris pax dicitur, Iudam significat: hic autem arboris ramis suspensus interiit; Iudas uero laqueo se suspendit. Illo mortuo pacem habuit Dauid; mortuo Iuda, pacem habet Christus. Hoc autem ipse manifestabat, quoties post passionem suam, pacem discipulis commendabat, dicens Luce XXIu: »Pax uobis;« ac si diceret: Mortuus est qui nos contristabat. Itemque  Ioan. XIu: »Pacem meam do uobis, pacem relinquo uobis.« Hoc enim ipse non dixisset, nisi pacem habuisset.
    Psalm. Iu. »Cum inuocarem. In finem, in carminibus.« In finem, inquit, iste psalmus referendus est ad Rom. X: »Finis autem legis, ut ait Apostolus, Christus est.« Ipse enim et legem omnino compleuit, et in eo littera finem fecit. Cessauit enim immolatio, uero Agno immolato. Ipse est alpha et omega, primus et nouissimus, principium et finis. »In carminibus,« id est in laudibus, quoniam ipsius laudes hic nuntiantur.
    Psalm. u. »uerba mea. Pro ea que hereditatem consequitur.« Synagoge quidem promisit Dominus hereditatem, sed quia uenientem heredem interfecit,  Matth. XXI: »Malos male perdit Dominus, et uineam suam locauit aliis agricolis.« Consequitur igitur Ecclesia hereditatem duce Iesu, sicut in hoc psalmo dicitur: »Ego autem in multitudine misericordie tue introibo in domum tuam.«
    Psalm. uI. »Domine, ne in furore tuo. Pro octaua.« Hac enim finita uita, hoc septenario transacto, sequitur illa dies octaua in qua ad iudicium Dominus ueniet. Pro hac igitur octaua die dicit Ecclesia: »Miserere mei, Deus, quoniam infirmus sum.« ualde enim in hac die ei timendum erit, cuius ipse non miserebitur.
    Psalm. uII. »Domine Deus meus, in te speraui.« In finem, psalmus Dauid, quem cantauit Domino pro  uerbis Chusi filii Iemini. Finem semper ad Christum intendit, sed modo passionem illius, modo resurrectionem designat; cum psalmus dicitur Dauid, Christo appropriatur. Chusi silentium interpretatur; Iemini, dextera. Sunt autem Chusi, quicunque ori suo custodiam ponunt, qui inutilia et otiosa uerba non fundunt: qui enim custodit linguam suam, custodit animam suam. Hi autem sunt filii Iemini, sunt filii dextre, psal. CXuII: »Dextera Domini fecit uirtutem.« Hic igitur psalmus pro perfectis et a perfectis canitur, qui non solum facere, uerum etiam dicere, male non nouerunt, quorum consilium utile, quorum fides est firmissima.
    Psal. uIII. »Domine Dominus noster. In finem, pro torcularibus.« In hoc autem uerbo, et torcularia,  et torculares intelligi posse, et legi putandum est, ut torculares doctores, torcularia uero Ecclesiam dicamus. In hoc autem psalmo de Ecclesie doctoribus locutio fit, qui infantes et lactentes appellantur.
    Psal. IX. »Confitebor tibi, Domine. In finem, pro filii occultis.« Occulta Filii Dei Antichristi aduentum et diem iudicii intelligimus, quem a discipulis interrogatus, aperire noluit. Sunt igitur ista occulta, si quidem nec apostolis manifesta fuerunt. Dei namque Filius, qui cetera aperuit omnia, istum diem occultum esse uoluit.
    Psal. XI. »Saluum me fac, Domine. In finem, pro octaua.« Hoc autem superius dictum est, quod dies  octaua dies iudicii intelligitur, in qua in circuitu impii ambulabunt, quibus celestis ciuitatis ianua claudetur. Est autem et dies octaua Domini resurrectio.
    Psal. Xu. »Conserua me. In tituli inscriptione, ipsi Dauid.« Tituli namque inscriptio fuit Luce XXIII: »Hic est iehsu Nazarenus rex Iudeorum.« Qui Grecis, Latinis et Hebraicis litteris scriptus, omnium gentium aduocationem significat. Sed quia Iudei dixerunt: »Noli scribere rex Iudeorum,« ideo in hoc psalmo dicitur: »Non congregabo conuenticula eorum de sanguinibus,« quod de illis intelligitur, qui prophetas occiderunt. Siue de sanguinibus, id est ex his ex quorum stirpe secundum carnem natus est. De gentibus autem sic dicitur: »Funes ceciderunt  mihi in preclaris.«
    Psal. XuI. »Exaudi, Domine, ustitiam meam.« Oratio Dauid, illius uidelicet de quo superius locuti sumus, qui diabolum fortissima manu superauit.
    Psal. XuII. »Diligam te, Domine. In finem, puero Domini Dauid, que locutus est Domino uerba cantici huius, die qua eripuit eum Dominus de manu inimicorum eius, et de manu Saul, et dixit.« In finem, inquit, referenda sunt, scilicet puero Domini Dauid. Hic autem est, de quo dicitur Isaie IX: »Paruulus natus est nobis.« uerba cantici huius, »que ipse Dauid locutus est Domino;« sed quo tempore? in die qua eripuit eum Dominus de manu inimicorum eius, id est de potestate Iudeorum, »et  de manu Saul.« Saul appetitus uel terrenum regnum interpretatur; sub cuius nomine diabolus intelligitur, cuius regnum terrenum est, imo terra, caro et sanguis, que regnum Dei non possidebunt, qui a pluribus appetitus sequitur, qui Christum Dominum usque ad crucem dolis et insidiis persecuti sunt.
    Psal. XXI. »Deus Deus meus, respice in me.« In finem, pro assumptione matutina, quod Hebraice, pro ceruo matutino dicitur . Assumptio matutina, resurrectio fuit, que ualde mane una Sabbatorum facta est, qua Christus immortalitatem assumpsit. Idem ipse, et ceruus matutinus dicitur, quia quosdam saltus maximus dedit de celo in uirginem, de uirgine in presepe, de presepi in  crucem, de cruce in sepulcrum, de sepulcro in infernum, inde ad Patrem remeauit .
    Psal. XXIII. »Domini est terra.« Prima Sabbat. Prima namque Sabbati dies Dominicus accipitur, quo Christo Domino a mortuis resurgente, ab apostolis et angelis et hominibus pro triumpho et uictoria canitur. Domini est terra, resurrexit Dominus, uictus est inimicus, regnat Conditor et Saluator.
    Psal. XXuI. »Dominus illuminatio mea. Psalmus Dauid, priusquam liniretur.« Hic psalmus in finem, in titulo non habet, quia de primo Dauid intelligitur, quem ipse Dauid ad Dei laudem cecinit in mente  habens qualis esset priusquam liniretur. Erat enim fratrum suorum minimus, ouiumque pastor. uidens ergo sese a Saule ceterisque persecutum inimicis, ait: »A quo trepidabo? quem timebo, cum Dominus mihi protector sit, et illuminatio, qui me de post fetantes accepit?«
    Psal. XXuIII. »Afferte Domino. In consummatione tabernaculi.« Iste, inquit, psalmus in tabernaculi consummatione referendus est. Tabernaculum istud sancta Ecclesia intelligitur, cuius Christus est fundamentum, qui eam in seipso beatificauit, quando arca de Philisthinorum captiuitate reducta est, id est ipsa Ecclesia de potestate diaboli. Sed quia uerum sacrificium extra Ecclesiam non fit, ideo ea consummata dicitur: »Afferte Domino.«
     Psal. XXIX. »Exaltabo te, Domine. Psalmus cantici, in dedicatione domus Dauid.« Christus Ecclesia, uel caro assumpta. Hanc autem ipse dedicauit confirmauitque, quando conciso sacco letitie circumdatus est.
    Psal. XXX. »In te, Domine, speraui. In exstasi.« Hic autem psalmus de passione loquitur, ideo in exstasi titulatur, quod mentis excessum significat. Unde et sequitur: »Ego dixi in excessu mentis mee.«
    Psal. XXXI. »Beati quorum remisse sunt iniquitates. Intellectus Dauid.« Dauid, ut iam sepe diximus, Christus est, cuius intellectus in hoc psalmo scribitur. Quicunque igitur non ex suis meritis, sed ex fide, et misericordia, peccatorumque confessione  se saluari intelligit, suum intellectum non humanum, sed diuinum esse cognoscat, eiusque qui in hoc psalmo dicit: »Intellectum dabo tibi, et instruam te.«
    Psal. XXXIII. »Benedicam Dominum in omni tempore. Psalmus Dauid, cum immutauit uultum suum coram Abimelech, et dimisit eum et abiit.« Abimelech, regnum patris interpretatur; Iudea uero et Ierusalem illius antiquitus regnum fuit, qui omnium Pater et Dominus est. Ibi autem Christus uultum suum mutauit, seruilem suscipiens formam, siue quia in passione sine specie et decore, mortuusque apparuit. »Et dimisit eum et abiit.«---»Iterum, inquit Dominus, relinquo mundum et uado ad Patrem .«
     Psalm. XXXu. »Dixit iniustus. In finem, puero Domini ipsi Dauid.« De illo, inquit, puero Domini Dauid ista intelliguntur, qui de uirginali utero natus, et homines, et iumenta saluauit. uel, »in finem, seruo Domini ipsi Dauid,« quia cum in forma Dei esset, formam serui accepit.
    Psal. XXXuII. »Domine, ne in furore tuo. Psalmus Dauid, in rememoratione dici Sabbati.« Sabbatum requies interpretatur. Hunc igitur psalmum cantant quicunque illius requiei, illius pacis, illius felicitatis quam in paradiso amisimus recordantur, semperque Dei misericordiam postulant, ut hac uita finita sabbatismum inueniant.
    Psal. XXXuIII. »Dixi: Custodiam uias meas. In  finem, pro Idithun canticum Dauid.« Hoc canticum Dauid in finem referendum est, id est in Ecclesiam, in ultimam etatem Cor. X: »Nos enim sumus, inquit Apostolus, in quos fines seculorum deuenerunt.« Idithun transiliens eos interpretatur. Hi autem sunt uiri perfecti, qui ceteros uirtute et sanctitate transcendunt, quique in celis thezaurizantes dicunt: »Et nunc que est exspectatio mea? nonne Dominus, et substantia mea apud te est?«
    Psal. XLI. »Quemadmodum desiderat ceruus ad fontes equarum. In finem, intellectus filiis Core.« Core quippe decaluatio dicitur. Christus autem in monte Caluarie crucifixus fuit: hic igitur intellectus filiis Core attribuendus est, id est filiis Christi, qui eos in Caluarie loco genuit, et redemit. De his ergo  intelligitur: »Quoniam transibunt in locum tabernaculi admirabilis usque ad domum Dei, in uoce exsultationis et confessionis.«
    Psal. XLIII. »Deus, auribus nostris audiuimus. In finem, pro filiis Core ad intellectum.« Non uobis, inquit, qui litteram sectamini, sed Christi filiis ad intelligentiam, spiritualiter hic psalmus componitur. Opera enim, que in diebus antiquis Dominus operatus est, in figura illis contigisse, sibi autem ad correctionem scripta esse non dubitatur.
    Psal. XLIu. »Eructauit cor meum uerbum bonum. In finem, pro aliis filiis Core, qui commutabuntur ad intellectum, canticum pro dilecto.« Hoc autem canticum pro eo et de eo dilecto  cantatur, de quo scriptum est. Matth. III: »Hic est Filius dilectus, in quo mihi complacui.« Sic autem est pro Ecclesia, que suum populum suique patris domum oblita, ad fidem et intellectum commutata est.
    Psal. XLu. »Deus, nostrum refugium. In finem, filiis Core pro arcanis.« uere utique pro arcanis, quia Christi natiuitatis continet mysterium. Unde et »Dominus uirtutum nobiscum« hic dicitur, id est Emmanuel, qui nobiscum Dominus interpretatur. Hic autem psalmus filiis Core ad predicandum datur.
    Psal. XLuI. »Omnes gentes, plaudite manibus. Pro filiis Core,« id est apostolis, de quibus dicitur:  »Principes populorum congregati sunt cum Deo Abraham.«
    Psal. XLuII. »Magnus Dominus. Psalmus cantici filiis Core secunda Sabbati.« Prima Sabbati resurrexit Dominus; secunda uero Sabbati, filiis Core, id est sancti apostoli iamconfortati et de resurrectione creduli, dixerunt: »Magnus Dominus et laudabilis nimis.«
    Psal. XLuIII. »Audite hec, omnes gentes. In finem, filiis Core.« Subauditur, credite, et obedite.
    Psal. XLIX. »Deus deorum Dominus. Psalmus Asaph,« qui congregatio uel synagoga interpretatur. Hic autem psalmus dicit: »Congregate illi sanctos eius.« uides igitur quoniam Asaph suum officium complet.
     Psal. L. »Miserere mei. Deus, secundum magnam misericordiam tuam. In finem, psalmus Dauid, cum uenit ad eum Nathan propheta, quando intrauit ad Bethsabee.« Quia in finem dixit, suam nos penitentiam docere uoluit, ut quotiescunque uel a Domino, uel a sacerdote, uicario suo, pro quolibet crimine redarguimur, simili modo penitentiam agamus.
    Psal. LI. »Quid gloriaris in malitia. In finem, intellectus Dauid, cum uenit Deg Idumeus, et annuntiauit Sauli et dixit: uenit Dauid in domum Abimelech.« Deg motus; Idumeus terrenus uel sanguineus interpretatur; Saul, terrenum regnum; Abimelech, regnum Patris. Dominus autem iste est qui dixit Ioan. XI: »Eamus in Iudeam iterum,« id est  in domum Abimelech: siquidem Patris sui regnum, Iudea erat. Deg autem Idumeus, motus sanguineus, operator iniquitatis, proditor magistri, pessimus mercator cucurrit ad Saulem, cucurrit ad Pilatum, cucurrit ad principes terre, et dixit: Ecce Christus adest, Matth. XXuI: »Quid uultis mihi dare, et ego eum uobis tradam?« Sed quia intellectus Dauid proponitur Christus, nichil ignorans ait Matth. ibidem: »Unus ex uobis me traditurus est.« Hic autem erat, cui dicitur: »Quid gloriaris in malitia.«
    Psal. LII. »Dixit insipiens in corde suo, non est Deus. In finem, pro Meleth, intelligentia Dauid.« Meleth parturiens interpretatur: idem ipse Dauid  qui composuit pro Meleth hunc psalmum canit, id est pro inuenientibus et parturientibus iniquitatem; qui de Christo Dei Filio dixerunt: »Non est Deus.«
    Psal. LIII. »Deus, in nomine tuo saluum me fac. In finem, in carminibus, intellectus Dauid, cum uenissent Ziphei et dixissent ad Saul: Nonne Dauid latitat apud nos?« Ziphei, qui florentes interpretantur, Iudei sunt, qui omnium diuitiarum copiis florebant, terram lacte et melle fluentem inhabitantes. Hi autem, cum audissent Christum in domum Simonis leprosi uenisse, sacerdotibus terreque principibus hoc nuntiauerunt. Ipse autem hoc intelligens ait: »Deus, in nomine tuo saluum me fac. Quoniam alieni insurrexerunt aduersum me.«
    Psal. LIu. »Exaudi, Deus, orationem meam, et ne  despexeris deprecationem meam. In finem, in carminibus, intellectus Dauid.« Consilium inter se Iudei faciebant, proditioni Iudas instabat. Christus autem omnia intelligens ait: »Tu uero homo unanimis, dux meus, et notus meus, qui simul mecum dulces capiebas cibos,« meam mortem machinaris.
    Psal. Lu. »Miserere mei, Deus, quoniam conculcauit me homo. In finem, pro populo, qui a sanctis longe factus est, in tituli inscriptione Dauid, cum tenuerunt eum Allophyli in Geth.« In tituli namque inscriptione, Iudeorum populus a sanctis longe factus est, damnans titulum, non debere dicere regem Iudeorum illum, quem omnes sancti se regem habere  gaudent Allophyli, qui sine capite interpretantur, eosdem ipsos Iudeos designant qui, omnium uirorum caput, Christum, spernentes, sine rege uiuunt et sacerdotio. Hi autem eodem in tempore tenuerunt Christum in Geth, id est in terra proprie habitationis. Geth enim Grece, terra Latine, siue torcular.
    Psal. LuI. »Miserere mei, Deus, miserere mei. In finem, ne disperdas, Dauid in tituli inscriptionem cum fugeret a facie Saul in speluncam.«---»In finem,« inquit, et ad Christum hec referenda sunt in cuius tituli inscriptione dixit Pilatus: »Ne disperdas,« id est, Ioan. XIX, »Quod scripsi, scripsi.« Tunc autem Dauid, id est Saluator noster fugit a facie Iudeorum, clausus in spelunca sepulcri.
     Psal. LuII. »Si uere utique iustitiam loquimini. In finem, ne disperdas, Dauid in tituli inscriptione.« Non enim Pilatus disperdere potuit, quod toties sanctus Spiritus disperdere contradicit
    Psal. LuIII. »Eripe me de inimicis meis, Deus meus. In finem, ne disperdas, Dauid in tituli inscriptione, quando misit Saul, et custodiuit eius domum; ut eum interficeret.« Tacete Iudei, nichil proficitis, non corrumpetur titulus, aliud excogitate, mittite custodes, qui sepulcrum custodiant.
    Psal. LIX. »Deus, repulisti nos. In finem, pro iis qui commutabuntur, in tituli inscriptione ipsi Dauid in doctrinam, cum succendit Mesopotamiam Syria et Sobal, et conuertit Ioab, et percussit Idumeam in  ualle Salinarum duodecim millia.«---»In finem,« inquit, id est, »ipsi Dauid« iste psalmus attribuatur, Compositus pro his, qui »in tituli inscriptione,« id est, per Christi passionem, in doctrinam sanctam et apostolicam commutabuntur. Hoc autem erit eo tempore quo Dominus Luce XII: »Qui ignem in terram mittere uenit,« succendet Mesopotamiam Syrie, id est elationem, inflationem, malaque consilia superborum. Mesopotamia quippe elatio, Syria uero sublimitas interpretatur. Et Syriam Sobal, hoc est eleuationem uane uetustatis, ut qui in superbiam et uanitatem, erroneamque philosophorum doctrinam antiquorum eriguntur, sancto Spiritu accensi, non plus sapiant quam sapere oportet. Sobal quippe uana uetustas dicitur. »Et conuertet Ioab.«  id est inimicorum exercitum. Ioab enim inimicus interpretatur. Et percutiet Edon, id est terrenos, ut diuino amore percussi et compuncti, non terre et carni, sed anime obediant. Sed ubi conuertetur? »In ualle Salinarum,« id est in sancta Ecclesia, in humilitatem saporiferam; ubi apostoli habitant, qui sal terre appellantur. »Duodecim millia,« finitum pro infinito, unde et ex omni tribu, »duodecim millia signati« dicuntur Apoc. uII.
    Psal. LX. »Exaudi, Deus, deprecationem. In finem, in hymnis Dauid.« Qui psalmus per omnia Christum personat.
    Psal. LXI. »Nonne Deo subdita erit anima mea! In finem, pro Idithun.« Ubi Idithun ponitur, qui  transiliens ceteros interpretatur, id est, amatores Dei perfecti intelliguntur. Est igitur psalmus iste perfectorum, qui se Deo subiectos, ab eo amplius non moueri, non parietes inclinatos esse dicunt.
    Psal. LXII. »Deus Deus meus, ad te de luce uigilo. Psalmus Dauid, cum esset in deserto Idumee.« Idumea sanguinea uel terrena interpretatur. Ex eo igitur tempore, quo in deserto Idumee Christus fuit, id est in mundo isto, uigilat Ecclesia, prius enim dormiebat, quia in nocte erat, sed ueniente luce dixit: »Deus Deus meus, ad te de luce uigilo.«
    Psal. LXIu. »Te decet hymnus, Deus, in Sion. In finem canticum Ieremie et Ezechielis, uel Aggei, de uerbo peregrinationis, quando incipiebant proficisci.« Ieremias excelsus, Ezechiel fortitudo Domini interpretatur.  Illis igitur iste psalmus conuenit, qui ad celos exaltantur, et Domini fortitudine uictis inimicis, corona accepturi sunt. Cum autem de mundi huius peregrinatione, ad supernam Ierusalem proficisci incipiunt, hoc sue peregrinationis uerbum dicunt.
    Psal. LXu. »Iubilate Deo omnis terra. In finem, canticum psalmi resurrectionis.« Gaudeat mundus, letetur Ecclesia, »iubilate Deo omnis terra,« quia mirabiliter amator tuus resurrexit.
    Psal. LXuIII. »Saluum me fac, Deus, quoniam intrauerunt aque. In finem, pro iis qui commutabuntur ipsi Dauid.« Pro iis, inquit, qui ab infidelitate ad fidem et Dauid commutabuntur. Dicit in hoc psalmo  Saluator noster: »Non erubescant in me qui exspectant te, Domine, Domine uirtutum; non confundantur super me qui querunt te, Deus Isrel.«
    Psal. LXXI. »Deus, iudicium tuum regi da. In Salomonem, psalmus Dauid.« Salomon pacificus interpretatur; »ipse autem est pax nostra qui fecit utraque unum .« De quo in hoc psalmo dicitur. »Descendet sicut pluuia in uellus;« et: »Orietur in diebus eius iustitia et abundantia pacis;« et: »Dominabitur a mari usque ad mare.« Et, Isaie XLu: »Adorabunt eum omnes reges terre, omnes gentes seruient ei.« Quod de primo Salomone falsum est, de Christo autem scimus quoniam omne genu sibi curuabitur.
    Psal. LXXII. »Quam bonus Isrel Deus. Defecerunt  hymni uel laudes Dauid filii Iesse: Psalmus Asaph.« Non ideo »defecerunt« dixit, quin amplius non sit locuturus, sed quoniam hic secundus liber explicit. »Psalmus Asaph« hic autem huius psalmi titulus est. Asaph loquitur hic, qui congregatio uel synagoga interpretatur. Significat autem doctores, qui in huius psalmi fine dicunt: »Ut annuntiem omnes laudationes tuas in portis filie Sion.«
    Psal. LXXIII. »Ut quid, Deus, repulisti in finem. Intellectus Asaph.« Hoc enim doctores intelliguntur, et, quod Deus »in medio terre sit salutem operatus.«
    Psal. LXXIu. »Confitebimur tibi, Deus. In finem, ne corrumpas, psalmus cantici Asaph.« De Christo iste psalmus intelligatur, de quo dicitur, Ioan. XIX:  »Os non comminuetis ex eo«---»Psalmus Asaph,« hoc enim apostoli et doctores in principio dicunt: »Confitebimur tibi, Deus, confitebimur, et inuocabimus nomen tuum, narrabimus mirabilia tua.«
    Psal. LXXuI. »uoce mea. In finem, pro Idithun, psalmus Asaph.« Perfecti enim sunt qui hoc in psalmo loquuntur.
    Psal. LXXuII. »Attendite, popule meus, legem meam. Intellectus Asaph. In finem, pro arcanis Core.« Non simplex sicut, inquit, uidetur, narratur historia uerum magna eorum in hoc psalmo continetur intelligentia, qui Dei populum congregantes et pascentes, recte Asaph appellantur.
    Psal. LXXX. »Exsultate Deo adiutori nostro. In finem, pro torcularibus, psalmus ipsi Asaph in quinta  Sabbati.« Torculares et torcularia apostoli sunt et Ecclesie; calcant apostoli uuas in Ecclesiis, ne uini inopia dehiscant torcularia Isai LXIII: »Torcular, inquit Dominus, calcaui solus, et de gentibus non est uir mecum.«
    Psal. LXXXIII. »Quam dilecta tabernacula tua, Domine uirtutum. In finem, pro torcularibus; filiis Core.« Filii Core, filii Caluarie, filii Christi, torculares et torcularia sunt. Christus, primus torcularis, discipulos suos torculares fecit. Hi autem, Noui ueterisque Testamenti racemos exprimentes, exponentesque nostris pectoribus infuderunt.
    Psal. LXXXIu. »Benedixisti, Domine, terram tuam. In finem, psalmus filiis Core.« Letantur filii Core, quia »ueritas de terra orta est, et iustitia de celo  prospexit.«
    Psal. LXXXuI. »Fundamenta eius in montibus sanctis. Filiis Core, psalmus cantici.« Ubi psalmus est et canticum, ibi laus et operatio.
    Psal. LXXXIX. »Domine, refugium factus es nobis. Oratio Moysi hominis Dei.« Merito enim huius psalmi narratio Moysi dicitur, ut qui nos hominis docuit constitutionem, miserias quoque doceat et interitum.
    Psal. XCI. »Bonum est confiteri Domino. Psalmus cantici in die Sabbati.« Sabbatum requies interpretatur, in quo seruilia facere opera interdictum est. Quicunque ergo hunc psalmum canit, ab operibus mundi quiescat, seruilia non exerceat, sed quasi miles strenuissimus Domino famuletur.
     Psal. XCIII. »Deus ultionum Dominus. Psalmus ipsi Dauid, quarta Sabbati.« Quarta namque Sabbati fecit Deus celi luminaria, solem, lunam, et stellas. Hic autem psalmus contra eos loquitur qui, Dei populum affligentes, dicunt: »Non uidebit Dominus, nec intelliget Deus Iacob.« Sint igitur isti memores quarte Sabbati, in qua Deus tanta luminaria fecit, ut et uidere omnia eum intelligant, et interiore homine illuminentur.
    Psal. XCu. »Cantate Domino canticum nouum, cantate Domino omnis terra. Canticum ipsi Dauid, quando domus edificabatur post captiuitatem.« Fuimus in Babylonia, fuimus in captiuitate, sed iam domus nostre, quas antiquus hostis destruxerat,  aqua baptismatis sunt reedificate. Cantemus ergo Domino canticum nouum, tollamus, eique offeramus hostias iubilationis.
    Psal. CuII. »Paratum cor meum, Deus. Canticum psalmi.« Laus operum.
    Psal. CuIII. »Deus laudem meam. In finem, psalmus Dauid.« In Christum.
    Psal. CX. »Confitemini Domino quoniam bonus. Quis loquetur potentias Domini? alleluia, alleluia,« Quod laudate Dominum interpretatur. Alleluia in Nouo, alleluia in ueteri Testamento. Primum alleluia precedentis psalmi est, sequens sequentis.
    Psal. CXIX. »Ad Dominum cum tribularer. Canticum graduum.« Ascensionisque ad celos.
     Psal. CXLI. »uoce mea. Intellectus Dauid, cum esset in spelunca.« Huius psalmi intellectum non Iudei, non ceteri, qui litteram sequuntur, habent, uerum Dauid et alii, qui Spiritu sancto simili modo imbuti et repleti sunt. Speluncam, sepulcrum Domini intelligimus. Unde hic dicitur: »Educ de custodia animam meam.«
    Psal. CXLu. »Lauda, anima mea, Dominum. Alleluia psalmus Aggei et Zacarie.« Aggeus festinus, Zacarias autem memoria Domini interpretatur. Illi igitur hunc psalmum cantant qui Domini semper memores, summa cum festinatione ei seruiunt.





ODDONIS ASTENSIS EXPOSITIO IN PSALMOS.



EXPOSITIO PSALMI PRIMI


Beatus uir qui non abiit in consilio impiorum.« Quid est ambulare in consilio impiorum, nisi iniquis assentire consiliis?

»Et in uia peccatorum non stetit.« In uia autem peccatorum stare, est in malis operibus perseuerare.

»Et in cathedra pestilentie non sedit.« In cathedra quidem pestilentie sedent qui mala que agunt alios facere docent. Dicat impius consilium suum. Occide, inquit, furare, fac sacrilegium, et similia. Hoc autem consilium malum est, huic tamen quam plures assentiunt; quapropter beati non erunt. Hec eadem, que diximus, uia sunt, per quam peccatores ad perditionem uadunt. Hanc autem uiam multi  ingrediuntur, qui non in ea stant, sed penitentiam agentes, conuertuntur retrorsum. Hi equidem beatitudine non priuantur; qui uero in ea steterunt, uel perseuerauerunt, procul dubio beati esse non poterunt. Sciendum est autem quoniam alia cathedra est pestilentie, alia uero salutis. Cathedra enim Petri et Pauli apostolorum pastorumque salutis est; hereticorum, non nisi mortis et pestilentie. Hec enim mortem; illa uero salutem affert. Ergo illi beati, isti uero miseri erunt. Sed hec que dicta sunt cui conuenientius quam Christo applicari possunt, de quo scriptum est, I Petri II: »Qui peccatum non fecit? »Si enim, quod uerum est, peccatum non fecit, in consilio utique impiorum non abiit, in uia peccatorum  non stetit, neque in cathedra pestilentie sedit.« Opposita sententia.

»Sed in lege Domini fuit uoluntas eius.« Est autem lex Domini immaculata conuertens animas; psal XuIII. Est equidem lex Domini dimittere dimittentibus, quinimo declinare a malo et facere bonum.  Hanc autem uoluit Christus, hanc docuit, in hac cathedra sedit.

»Et in lege eius scilicet in ista meditabitur die ac nocte.« Namque et in die, e in nocte predicauit Christus. In die enim turbas, in nocte autem discipulos docebat. Unde scriptum est, Matth. X: »Quod in cubilibus auditis, predicate super tecta,« uel, in die ac nocte, id est in omni tempore. Aliter autem, per diem et noctem, prospera et aduersa intelligimus. In prosperis enim erat, quando ex quinque panibus quinque millia hominum satiauit . Omnes enim ei obsequebantur. In aduersis autem, cum Iudei persequebantur et quando abscondit se, et exiuit de templo. Ioann. uIII.

»Et erit tanquam lignum quod plantatum est  secus decursus aquarum.« Quod nunquam uiriditate, nunquam humore caret. Cui quamuis Christus comparari possit, eodem ipso dicente Luc. XXIII: »Si in uiridi ligno hoc faciunt, in arido quid fiet?« Est tamen aliud lignum, cui conuenientius assimilari potest. Legimus enim, Genes. II, in paradiso esse lignum uite, ubi est etiam decursus quatuor aquarum, que sunt, Gehon, Phison, Tigris, et Euphrates. De hoc autem ligno dictum est Gen. III: »uidete ne forte sumat de ligno uite, et uiuat in eternum.« Si ergo de hoc ligno sumentes in eternum uiuent, merito huic ligno Christus comparatur Ioan. uI, qui est panis uiuus, cui quicunque adheret, uita uiuet, et non morietur.

»Quod fructum suum dabit in tempore suo.«  Iste quidem fructus premium erit atque corona, que dabantur iustis in die iudicii. Dedit etiam fructum predicationis et uirtutis. Dat preterea fructus, quo homines et cuncta animalia pascuntur que omnia discretis et congruis temporibus euenire non dubium est.

 »Et folium eius non defluet.« Quid per folia, nisi uerba intelligimus? »Celum enim, inquit, et terra transibunt, uerba autem mea non preteribunt .« Si ergo folia uerba sunt, et uerba non transibunt. nec folia quidem defluent.

»Et omni quecunque faciet, prosperabuntur.« Quibus? sanctis quidem. Quod enim natus, quod circumcisus, quod baptizatus, quod passus, quod predicauit, quod resurrexit, quod celos ascendit, omnia sanctis prospera sunt.

Non sic impii, non sic.« Non erunt, inquit, impii beati, non meditabuntur in lege Dei, non prosperabuntur. »Sed erunt tanquam puluis« miseri, omnibus subiecti, instabiles, qui omni uento doctrine circumferuntur; quos uentus et inflatio superbie  separauit a terra uiuentium, illatio.

»Ideo non resurgent impii in iudicio.« Ideo, quia tales sunt, non resurgent impii in iudicio, iam enim iudicati sunt, non ergo iudicabuntur, at uero nec iudicabunt, quomodo denique resurgent, qui in omni tempore morientur? »Neque peccatores in concilio iustorum.« Dicet aliquis: Quis in tanta hominum multitudine, iustos a peccatoribus discernet. Dominus quidem. Sequitur:

»Quoniam nouit Dominus uiam iustorum.« »Nouit Dominus qui sunt eius, ut ipse ait .« ---»Ego sum pastor bonus, et cognosco oues meas .«

»Et iter impiorum peribit.« Impii quidem semper erunt: neque ita peribunt ut non sint; iter uero  illorum omnino non erit, quia iam peccare non poterunt. Melior est ergo uia iustorum, que semper erit, quam iter impiorum, quod prorsus destruetur.

Potest autem, et de unoquoque iusto intelligi, ut sic dicatur: Omnis uir erit beatus, qui non cogitauit, non fecit, non docuit mala; cuius uoluntas, et meditatio in lege Domini fuit. Hic ligno uite comparabitur quod spiritualiter Christus intelligitur. Merito enim Christo comparatur, qui ad eius imaginem factus eius similitudinem non amisit, sed semper sanctus fuit cum sancto, et immaculatus cum immaculato.



EXPOSITIO PSALMI II.

 »Quare fremuerunt gentes.« Cum, inquit, talis esset, ut superius dictum est, quare contra eum gentes fremuerunt, dicentes: »Crucifige?«---»Et quare populi meditati sunt inania« putantes occidere immortalem? »Quare astiterunt reges terre?« Herodas uidelicet et Pilatus, et principes Anna et Caiphas conuenerunt in unum locum adque consilium aduersus Dominum Patrem, et aduersus Christum Filium eius, dicentes: »Dirumpamus uincula eorum, et proiiciamus a nobis iugum ipsorum.« Hoc autem tale est, ac si dicerent: Hic homo cum suis discipulis ligauit nos, iugum ceruici nostre imposuit, putat uinctos post se trahere et in nouam legem nos inducere. Quod ne fiat, dirumpamus uincula eorum, et proiiciamus a nobis iugum ipsorum.  O miseri, cur non intellexistis eumdem ipsum dicentem: »Iugum enim meum suaue est, et onus meum leue .«

»Qui habitat in celis irridebit eos, et Dominus subsannabit eos.« Quia iugum Christi spreuerunt et diabolicum sumpserunt, dignos irrisione, et subsannatione ostendet eos Dominus in die iudicii.

»Tunc loquetur ad eos in ira sua.« Illis autem irrisis et subsannatis loquetur ad eos in ira sua. Cum enim tot millibus hominum dicet Matth. XXu: Ite, maledicti, in ignem eternum, quamuis iratus non sit, iratus tamen esse uidebitur.

»Et in furore suo conturbabit eos.« Qui enim inferno positi erunt, ubi non est nisi fletus et stridor dentium , procul dubio conturbabuntur.

 »Ego autem constitutus sum rex ab eo.« Tunc tandem »Deus manifeste ueniet, Deus noster, et non silebit,« sed dicet: Ego quem crucifixistis, quem Dei Filium et regem esse negastis, constitutus sum rex ab eo. Ubi? »Super Sion montem sanctum eius.« Sion speculatio interpretatur; significat autem sanctam Ecclesiam, que non in imis, non in tenebris iacet, sed in monte, et in alta mentis specula posita, nunquam ab hostibus incurrentibus quasi incauta preoccupari potest. In hac autem Christus rex constitutus precepta Domini predicauit.

»Dominus dixit ad me: Filius meus es tu, ego hodie genui te.« Ac si dicat: Dominus, qui ante  tempora genuit me, temporaliter quoque per Spiritum sanctum de uirgine me nasci uoluit: hodie enim tempus significat.

»Postula a me, et dabo tibi gentes hereditatem tuam.« Quia Filius meus es tu, inquit Pater, postula hereditatem, et dabo tibi gentes; Iudei enim spreuerunt te et possessionem tuam, non unam, uel duas prouincias, quinimo terminos terre.

»Reges eos in uirga ferrea,« id est forti, inuisibili, insuperabili imperio, cui nemo resistere poterit.

»Tanquam uas figuli confringes eos.« Ac si dicat: Si qui autem te regem esse negauerint, si qui tuo contraire imperio conati fuerint, tanquam fragiles,  et uirtute uacuos confringes, uel tali modo occides et disperdes, ut nunquam amplius uiuificari possint, uas enim figuli semel confractum, redintegrari impossibile est.

»Et nunc, reges, intelligite.« Intelligite, o reges, et ab hoc uno Rege reges esse discite, et nolite superbire; habetis enim uos quoque Regem. Sed quid intelligere debetis? Sequitur:

»Seruite Domino in timore, et exsultate ei cum tremore.« Timor anime tremor uero corporis est. Nullus igitur intellectus tantum prodest, quantum ut anima et corpore seruiamus Domino.

»Erudimini, qui iudicatis terram, apprehendite disciplinam, ne quando irascatur Dominus.« Hic euidentissime apparet quod nemo ad Ecclesie regimina  accedere debet, nisi prius disciplinam apprehenderit. Unde, et in episcoporum constitutione, tales eos Apostolus ordinare iubet, qui bene sciant prouidere domui sue . Quomodo enim Ecclesiam Dei iudicabit, et alios edocebit, qui indisciplinatus est et seipsum regere nescit? Huiusmodi ergo iratus est Dominus. Ideoque »peribit de uia iusta,« id est de uia iustorum aberrantes, procul dubio in eternum peribunt. »Quia cum exarserit Dominus in breui ira sua,« que in momento  et ictu oculi finietur, »beati omnes, et soli qui confidunt in eo.« Unde miseros fore non dubitamus qui de iustorum uia egredientes in Domino non confidunt.



EXPOSITIO PSALMI III.

 »Domine, quid multiplicati sunt qui tribulant me? multi insurgunt aduersum me.« Multiplicatos ideo dixit, quia non solum Iudei et gentiles, uerum etiam et discipulus suus leuauit contra eum calcaneum suum.

»Multi dicunt anime mee: Non est salus ipsi in Deo eius.« Multi mihi et uite mee mortem promittunt, neque aliquem esse putant, qui de manibus eorum eam eripere possit. Sed mentiuntur, quoniam »tu, Domine, susceptor meus es,« quia me suscipiendo ab inimicis liberabis. »Et gloria mea,« quia me glorificabis. »Et exaltans caput meum,« quoniam die tertia me suscitabis . Hinc totam passionem et resurrectionem ex ordine pronuntiat, et preterito pro futuro utitur,  dicens:

»uoce mea ad Dominum clamaui.« In cruce, inquit, positus, clamabo ad Dominum, ut non tradat me in animas tribulantium me. »Et exaudiuit me de monte sancto suo,« id est de secreto sue diuinitatis. uel etiam clamauit cum dixit: »Pater, clarifica me in hac hora,« et Pater audiuit, imo, et exaudiuit eum dicens: »Clarificaui et iterum clarificabo .«

»Ego dormiui et soporatus sum.« Dormiam, quia pro carne assumpta moriar, in sepulcro quasi soporatus quiescam, tertia die resurgam, »quia Dominus suscepit me. Ergo non timebo millia populi circumdantis, et affligentis me.« Tu enim, Domine, exsurges mihi in adiutorium et saluabis me, scio  quoniam tu percussisti, et eterne morti damnasti »omnes aduersantes mihi sine causa.« uere sine causa, siquidem et frustra faciebant, et ei cui minime deberent. Unde ipse ait Ioan. XuIII: »Si male locutus sum testimonium perhibe de malo; sin au em bene, cur me cedis:«---»Dentes peccatorum contriuisti,« contriuit Dominus dentes peccatorum quia Scribe et Pharisei, multique falsi testes, sententiolis quibus Christum corrodere conabantur incassum emissis, uicti recesserunt.

»Domini est salus.« Dixerunt Iudei superius de Christo. »Non est salus ipsi in Deo eius;« ipse autem econtra se exauditum, resuscitatum a Domino, saluatum, in celos assumptum testatus est.  Mentiti sunt ergo Iudei. Unde ipse concludens, ait: »Ergo Domini est salus.« Et se saluato, benedicit suis, dum dicit: »Et super populum tuum benedictio tua.«



EXPOSITIO PSALMI Iu. uOX CHRISTI.

»Cum inuocarem exaudiuit me Deus iustitie mee.« Mediator Dei et hominum, Dominus noster iehsu Christus, in hoc psalmo nunc Patri, nunc hominibus loquitur. Loquitur autem Patri cum dicit: Deus, conscius amoris semperque memor iustitie, cum inuocarem te, exaudisti me.

»In tribulatione dilatasti mihi.« Id est dilatatum, amplificatum et letum cor mihi dedisti; dilatatum enim et coangustatum, quasi contraria sunt. Merito  ergo se dilatatum dicit, qui de tribulatione et angustiis liberatur. Cum, inquam, inuocarem te, exaudisti me. Sed quid inuocaui?

»Miserere mei.« Namque ex ea parte qua erat homo fragilis, mortalis erat atque passibilis, ideo misericordiam querebat, quia misericordia indigebat. »Et exaudi orationem meam,« exaudi, inquit, meam orationem, quam, et pro me, et pro meis ad te fundo. Hucusque Patri locutus, nunc autem conuersus hominibus loquitur.

»Filii hominum, usquequo graui corde.« Ac si dicat: Ego quidem pro uobis oro, uos autem filii hominum, et non Dei , usquequo eritis graui corde? Quod enim lapideum est, graue est; lapidea autem corda  sunt, in quibus Deus, et amor, et uerba salutis imprimi nequeunt; sunt igitur grauia. »Ut quid diligitis uanitatem,« id est quare idola surda, muta et uana adoratis? »Et queritis mendacium,« et non uerbum Domini.

»Scitote quoniam mirificauit Dominus sanctum suum.« Quasi dicat: Intelligite quas retributiones reddat Dominus, omittentibus uanitatem et querentibus se, quoniam mirificauit eos, mirificos eos facit, et uirtutibus et sanctitate exornat. Ne ergo queratis mendacium, sed ueritatem Domini, ut et uos quoque sancti et mirifici sitis, quod si facere uolueritis. Ego quidem pro uobis orabo, et »Dominus exaudiet me, cum clamauero ad eum« pro uobis.

 »Ergo irascimini,« uitiis, inquit, et diabolo principi; eius hucusque amici fuistis. Quibus, ne mea oratio frustra fiat, nunc irascimini, »et nolite deinceps peccare.«

De his autem »que dicitis in cordibus uestris, et in cubilibus uestris compungimini.« Est enim cor cubile cogitationum. »Ex corde enim cogitationes exeunt ,« siquidem ibi iacent; ex quibus compungi, et penitentiam nos admonet Dominus agere. Post compunctionem autem.

»Sacrificate, inquit, sacrificium iustitie.« Non hircorum nec taurorum, sed sacrificium laudis et iubilationis, hostiam uiuam et immaculatam. Exinde »sperate in Domino,« meritum recipere, bona  scilicet eterna. »Sed multi« stulti, increduli sine spedicunt: »Quis ostendit nobis bona?« quis inde certus nuntius uenit. Hoc stulti. Sancti autem et catholici uiri quidem dicunt:

»Signatum est super nos lumen uultus tui, Domine.« Ac si dicant: Hactenus cecitas et diabolice tenebre nobis impresse oculos nostros caligauerant, nunc autem lumen, claritas, intellectus, imago et pulchritudo uultus tui signata sunt super nos, quia iam non transitoria, sed eterna querimus. »Dedisti letitiam in corde meo.« Catholica, inquit, congregatio, quia me illuminasti, de tenebris extraxisti, magnam quidem cordi meo dedisti letitiam.

»A fructu frumenti, uini, et olei sui multiplicati  sunt.« Ac si dicat: Ego quidem illuminata, et in eternorum bonorum spem inducta, omnia temporalia paruipendo; illi autem, qui, ut diximus, spem non habent, neque bona eterna esse credunt, sola temporalia amplectentes, a fructu frumenti, uini et olei multiplicati et diuites facti sunt, que quia caduca sunt, ipsi quoque cum eis cadent.

»In pace in idipsum dormiam et requiescam.« Ego, inquit, currens et festinans, non ad caduca, uel mutabilia, imo in idipsum, ad Deum, qui non mutatur, dormiam et requiescam cum ipso in eterna pace, et merito.

»Quia tu, Domine, singulariter in spe constituisti me,« id est ego solus et singularis et speraui, et sperata recipiam; illi autem, ut diximus, non  sperauerunt. Quid ergo recipient?



EXPOSITIO PSALMI u.

»uerba mea auribus percipe, Domine, intellige clamorem meum.« uox cuiuslibet iusti: Quod autem est, uerba mea auribus percipe, Domine, id est intellige clamorem meum, a quo non differt: »Intende uoci orationis mee.« Hoc autem cur facere debeat, subiungit causam. Tu enim »rex meus et Deus meus.« Ipsemet qui hanc orationem fecit, quare non exaudiatur, et quo tempore exaudiri debeat adnectit. Ait enim: In nocte oraui, non sum exauditus, ergo mane, id est nocte transacta orabo.

»Quoniam ad te orabo, Domine, mane exaudies uocem meam.« In nocte quidem sumus, dum in uitiorum tenebris iacemus, postquam autem in mane  sumus, confidenter orare possumus.

»Mane astabo tibi et uidebo.« Noctem relinquam, diabolum fugiam, ad mane ueniam, in mane autem ut fuero, non iacebo, non otiosus ero, sed astabo, cum uitiis dimicabo, in bonis operibus perseuerabo. Et hoc, tibi, id est ad honorem tui. Et uidebo »quoniam non Deus uolens iniquitatem tu es,« quia equus et iustus es, iniquitatem non uis.

»Quoniam non est in ore eorum ueritas.« Propter inimicos dixit, quorum deceptio ualde timenda est; ueritas enim in eis non est. Quid mirum? nam »cor eorum uanum est,« et quia a uanitate ueritas quidem progredi non potest.

»Sepulcrum patens est guttur eorum.« Guttur  pro uerbis posuit. Sepulcrum uero patens infernum significat, quia morti dedito nemini clauditur. Cum igitur hereticorum uerba, peccatorum animas in infernum perducant , quid aliud sunt ipsa uerba, nisi infernus et sepulcrum patens? Sic enim diabolum mortem uocamus, quia ad mortem animas perducit. »Linguis suis dolose agebant,« id est dolose proferebant. »Iudica illos Deus,« id est, eterno damna supplicio. »Nisi decidant a cogitationibus suis, secundum multitudinem impietatum eorum expelle eos,« hoc est, nisi a peruersis suis cessauerint cogitationibus, a consortio sanctorum expelle eos in tenebras exteriores, propter eorum multas impietates. »Quoniam irritauerunt te, Domine,« id est ad iram prouocauerunt.

 »Et letentur omnes qui sperant in te.« Omnes, inquit, qui sperant in te, letentur de te. »In eternum exsultabunt,« quia semper tecum erunt, qui illorum es gaudium et exsultatio. »Et habitabis in eis;« sancti enim templum Dei sunt. Unde Apostolus I Cor. III: »Nescitis quia templum Dei estis, et Spiritus sanctus habitat in uobis?«

»Et gloriabuntur omnes qui diligunt nomen tuum.« Alii in curribus et equis, in diuitiis, seculique honoribus gloriantur; illi uero qui nomen tuum diligunt, non nisi in te gloriabuntur. »Quoniam tu benedices iusto,« id est eorum iustitie.

»Domine, ut scuto bone uoluntatis tue coronasti nos.« Coronam pro uictoria posuit, quia post uictoriam  sequitur corona. Et sic est intelligendum, Domine, ut scuto bone uoluntatis tue coronasti nos, id est, protectione tua nos coronas, quia non ex meritis nostris, sed ex Dei protectione coronam acquirimus.



EXPOSITIO PSALMI uI. uOX ECCLESIAE.

»Domine, ne in furore tuo arguas me, neque in ira tua corripias me.« Ac si dicat: uolo equidem, Domine, ut me arguas et corripias, sed non in ira uel furore, argue me ut pater, corripe me ut magister. Arguitur enim latro, quando suspenditur; corripitur adulter, dum excecatur. Hoc autem modo ne me corripias, Domine, imo in misericordia et pietate, hoc est quod sequitur:

 »Miserere mei, Domine.« Namque tua indiges misericordia. »Infirmus enim sum, sana me, Domine, quoniam conturbata sunt ossa mea,« habet enim corpus ossa, habet et anima. Anime autem ossa sunt memoria, intellectus, spes, patientia, abstinentia, bona uoluntas; his autem infirmatis, anima stare non potest. Cadit igitur, est ergo corripienda. Qui enim peccat, corripi debet. Anime autem, dum quatiuntur et a uitiis conturbantur, quibus resistere debuissent, ipsa anima iam stare non ualens, cadens peccat et infirmatur, hoc est quod dicit:

»Et anima mea turbata est ualde.« Ac si dicat: Capta est ciuitas, intus fit conturbatio inimicorum,  expulsi sunt habitatores. Sic ergo capta est anima, regnant uitia, pelluntur uirtutes. Quid igitur? Suspendetur ut latro? absit! ait enim: »Sed tu, Domine, usquequo?« Subauditur, differes medicinam.

»Conuertere, Domine, et eripe animam meam.« Ac si dicat: Longe factus a me, quia »longe est a peccatoribus salus .« Sed conuertere, Domine, ad me, et eripe animam meam, que ab inimicis detinetur; »saluum me fac,« non ex meritis meis, sed propter multam misericordiam tuam

»Quoniam non est in morte, qui memor sit tui.« Est autem mors, corporis animeque disiunctio. Moritur tamen, qui a mundo eiusque concupiscentiis  se separat. Moritur etiam, qui a Domino sequestratur. Unde hic dicitur, quoniam non est in morte qui memor sit tui. Quasi dicat: In uitiis sum, diabolo sum coniunctus, a te diuisus, tibi mortuus, tuique immemor: ergo iustifica me, ut tui sim memor. »Non enim mortui laudabunt te, Domine, neque omnes qui descendunt in infernum. In inferno autem quis confitebitur tibi?« Omnis enim qui diaboli catena constringitur, in inferno est; qui autem in uitiis est, diabolicis catenis constringitur. Est ergo in inferno. Deum ergo laudare non potest.

»Laboraui in gemitu meo.« Peccaui, inquit, in peccatis tamen non perseuero, sed penitentiam ago, in gemitu laboro. Quocirca miserere mei.  »Lauabo per singulas noctes lectum meum:« lectus anime, corpus est; hoc autem, quia multas noctes, uitiaque et tenebras sibi attraxit, pro unoquoque lauari oportet. Repetitio: »Lacrymis meis stratum meum rigabo.«

»Turbatus est a furore oculus meus.« Oculus, pro mente ponitur, que nisi constans fuerit, furore et uitiorum impetu conturbatur. »Inueteraui inter omnes inimicos meos;« ac si dicat: Mirum non est quod oculus meus conturbatur, inueteraui enim inter omnes inimicos meos; longo enim tempore ab inimicis obsessus et incitatus sum.

»Discedite a me, omnes qui operamini iniquitatem.« Gemitu, inquit, et lacrymis Domino, et equitati  coniunctus sum. Quapropter discedite a me, omnes qui operamini iniquitatem, ego enim amodo eam non operabor. Simile autem simile querat. »Quoniam exaudiuit Dominus uocem fletus mei,« pro equitate fleui, cui me iungere desiderabam, exauditus sum; ab ea ergo non mouebor amplius.

»Exaudiuit Dominus deprecationem meam, Dominus orationem meam suscepit. Erubescant et conturbentur uehementer omnes inimici mei.« Conturbentur uel eterna damnatione, uel contra uitia, et fiant boni. Conuertantur in infernum, siue ad bonum. Et erubescant pro peccatis, ualde uelociter.



EXPOSITIO PSALMI uII. uOX PERFECTORUM.

»Dominus Deus meus, in te speraui.« Non enim  in arcu meo speraui, non in auro, uel argento, non in meis uiribus, sed in te speraui, qui es Deus, et Dominus meus, ideoque »saluum me fac.« Tu iehsu, tu Saluator, tu salua, quia saluare potes. Gladius enim meus non saluabit me. »Ex omnibus persequentibus me libera me.« Persequitur auaritia, superbia, luxuria, perfidia, discordia, ex his omnibus libera me. Quare?

»Nequando rapiat ut leo animam meam.« Inimicus noster »diabolus tanquam leo rugiens, circumit querens quem deuoret ,« cuius retia sunt uitia supradicta. Ipse autem pessimus uenator, animas persequens, alias in auaritia, alias in superbia, alias in luxuria irretitas deprehendit. »Dum non est qui redimat, neque qui saluum faciat,«  tu redime, qui redimere potes, quia alius non est, qui possit redimere, uel saluare.

»Domine, Deus meus, si feci istud.« Hoc est, »si est iniquitas in manibus meis.« Quid per manus, nisi opera intelligimus? manibus enim operamur: »Si reddidi retribuentibus mihi mala.« O quanta uiri perfectio, qui nedum facere, sed nec etiam mala sibi pro bonis retribuentibus, mala reddere nesciuit, Luce uI: non oculum pro oculo, dentem pro dente, manum pro manu abstulit, sed ex una maxilla percussus alteram prebuit. Si, inquam, hoc feci uel illud, »decidam,« non sursum ascendam, non ad te ueniam, sed cum peccatoribus in infernum cadam. Et hoc merito, quia talis, uel tale feci peccatum, »ab inimicis meis inanis,« ut  imbellis et inanis, ut uiribus uacuus, ut ab inimicis deuictus cadam.

»Persequatur inimicus animam meam.« Iam retia tetendit, iam predam uenator inuenit; hanc persequatur, hanc comprehendat. »Et conculcet in terram uitam meam,« conculcet in carnales cupiditates, et cum terrenis, et pecccatoribus eam occidat. »Et gloriam meam in puluerem deducat,« quid per gloriam, nisi resurrectionem? quid per puluerem nisi carnis resurrectionem? Cuius ergo gloria in puluerem deducitur, cum iustis ad gloriam non resurgit.

»Exsurge, Domine,« Quia peccata predicta non feci, exsurge, Deus, mihi in adiutorium; adiuuantis  enim, non sedere, sed stare est. »In ira tua,« ostende te iratum, si enim te pro nobis iratum inimicis nostris ostenderis, non amplius ledere non audebunt. »Exaltare in finibus inimicorum meorum,« omnes, inquit, fines terre inimici nostri hactenus possederunt, nunc Domine exsurge, carnem sume, humano generi succurre, prepara te a bellum, ostende te iratum, et exaltare per omnes terras. Corrigas et regas quos diabolus premebat:

»Exsurge, Domine Deus meus, in precepto quod mandasti.« Iudeis enim precepisti: »Soluite templum hoc, et in triduo reedificabo illud .« Et: »Sicut Moyses exaltauit serpentem in eremo, ita exaltari oportet Filium hominis .« Soluatur ergo templum hoc, exaltetur Filius hominis,  exsurgat, et crucem ascendat Dominus Deus meus in precepto suo; aliter in apostolis predicare precepisti, ergo illorum predicatio preceptum tuum fuit, in hoc autem precepto resurrexit, creuit et exaltata sunt regnum, imperium et potentia tua. »Et synagoga populorum circumdabit te,« id est omnes gentes credent in te.

»Et propter hanc in altum regredere.« Propter hanc congregationem , in altum regredere, celos ascende, quia cum a terris fueris exaltatus, omnia post te trahes . Regredere igitur in altum, »et trahe nos post te, et curremus in odorem unguentorum tuorum .«---»Dominus iudicans populos.«---»Pater non iudicat quemquam, sed omne iudicium  dedit Filio .« Est igitur Filius Dominus iudicans populos. »Iudica me, Domine, secundum iustitiam meam,« quia iudex es, iudica me, et quia iustus, iuste iudica iustum. »Et secundum innocentiam meam super me,« id est secundum innocentiam super me consideratam.

»Consumetur nequitia peccatorum.« Quoniam quidem iudex es, iustos iudicabis et peccatores. Peccatores autem quomodo? quia in nequitia sua consummabuntur. Iudicium autem iustorum quale erit? Sequitur: »Et diriges iustos.« Ubi? ad te quidem. Quid igitur est iustorum iudicium, nisi electio? »Scrutans corda et renes Deus;« in corde enim, et renibus sunt cogitationes. Quia ergo non solum facta, uerum etiam cogitationes scrutatur  Deus . Ideo uerus est iudex, quia et de factis iudicat et de cogitationibus.

»Iustum adiutorium meum a Domino.« Quia ad se dirigit Dominus iustos, iustum est iustorum iudicium. uocabo iudicium, an adiutorium? non iudicium, sed adiutorium; quippe quo et miseria fugatur et beatitudo acquiritur.

»Qui saluos facit rectos corde.« Qui enim corde rectus est, tortum quidem, nec facere, nec cogitare potest. Si enim cogitat, rectus non est; si autem facit, camelus est.

»Deus iudex iustus.« uere utique iustus, qui et iustos saluat, et peccatores damnat. »Fortis et patiens.« Fortis, quia nemo sibi resistere potest;  patiens, quia non statim punit. »Nunquid irascitur per singulos dies?« uere patiens est, quia quamuis omni die, imo omni hora eum offendamus, ipse tamen omni die non irascitur

»Nisi conuersi fueritis,« peribitis. Et tale est ac si diceret: Quamuis patiens sit, tamen nisi conuersi fueritis, peribitis. Et merito. Nam gladium suum uibrauit. Quid per gladium, nisi Christum? iste enim gladius diabolum trucidauit. Ergo quia gladium uibrauit, et Filium suum in mundum misit, qui conuersus non fuerit, peribit. Unde ipse ait Ioan. Xu: »Nisi uenissem, et locutus fuissem, peccatum non haberent, nunc autem excusationem non habent.«

»Arcum suum tetendit.« Quid est arcus eius?  uetus Testamentum. Hic autem arcus ante Christi incarnationem tensus non erat. Christus autem ut uenit, eum tetendit, chordam adhibuit; Nouum enim Testamentum chorda, ueteris legis austeritatem Nouum Testamentum mitigauit. Dicebat enim lex Exod. XXXI: Si quis hoc fecerit uel illud, moriatur: Hic autem sermo nimium durus et rigidus est, sed quomodo mitigatur? uis audire quomodo? Si quis hoc, uel illud fecerit, tot annis peniteat, et saluabitur. Hoc habet Nouum Testamentum, hoc habent canones, hic sermo est dulcis, qui non desperare, sed sperare facit .

»Et parauit illum.« Parauit, quia intelligibilem fecit; parauit, quia obscuritatem et tenebras ademit. »Et in eo parauit uasa mortis.« Per uasa mortis  apostolos intelligimus, qui uiua aqua pleni erant. Hanc autem aquam alii bibebant ad salutem; alii uero quasi toxicum et uenenum. Unde Apostolus; II Cor. II: »Aliis sumus odor uite ad uitam, aliis odor mortis in mortem.«---»Sagittas suas ardentibus effecit,« quod enim per uasa idem per sagittas significatur. Sagitte enim sunt apostoli, quia occulte diabolum et uitia destruunt. Has autem sagittas perfecit Dominus, et composuit eorum utilitati, qui amore spiritus et igne accensi sunt.

»Ecce parturiuit iniustitiam.« Hic uersus ei coniungitur, qui ait: »Ne quando rapiat ut leo animam meam,« quia ualde timeo. Est enim iniquus, dolosus et iniustus, hoc est quod dicit: »Ecce parturiuit iniustitiam.« Iste malignus pater cum animabus  iungitur, filios procreat, sed quos filios? iniustitiam quidem dolorem et iniquitatem.

»Lacum aperuit.« Quo enim tempore primum hominem peccare fecit, infernum quidem et lacum aperuit. Aperit etiam omni die, dum miseros in peccata inducit. Non tamen solum aperire ei sufficit, sed insuper »effodit eum,« aliis enim minorem, aliis uero maiorem foueam preparat, quia qui plus peccat in maiora tormenta cadit.

»Et incidit in foueam quam fecit.« Aeternus enim ignis, et diabolo et angelis eius paratus est, nullique maior pena quam penarum principi debetur. »Conuertetur dolor eius in caput eius,« non enim sine dolore erit, qui doloris auctor fuit. »Et in uerticem  ipsius iniquitas eius descendet.« Postquam enim nullus erit, qui peccet uel peccare uelit, omnis iniquitas in eum conuertetur, eritque ei non parua pena, ipsa mala uoluntas, quam exercere non poterit

»Ego autem confitebor et laudabo Dominum, secundum iustitiam eius, et psallam nomini Domini altissimi.«



EXPOSITIO PSALMI uIII.

»Domine Dominus noster, quam admirabile est nomen tuum in uniuersa terra! Quoniam eleuata est magnificentia tua super celos.« uox prophete, de Christi ascensione gratulantis. Magnificentia Dei, Christus est, quia per eum magnificatur Deus. Namque ante Christi ascensionem in sola Iudea notus erat  Deus, »in Isrel magnum nomen eius .« Nunc autem, quando Filius eius super celos eleuatus est , ualde admirabile est nomen suum, non in sola Iudea, sed in uniuersa terra.

»Ex ore infantium et lactentium perfecisti laudem.« Hoc de Hebreorum pueris intelligi potest. Possumus etiam, per infantes et lactentes, apostolos intelligere. Infantes quidem erant, quia ut rustici et indocti, uix fari nouerant; lactentes autem, quia Nouum et uetus Testamentum quasi duo ubera suxerunt. Ex ore autem istorum laudem suam perfecit Dominus, quia horum predicatione creuit Ecclesia. »Propter inimicos tuos.« Inimici Dei, Iudei sunt, qui, postquam Filium Dei crucifixerunt, nomen quoque eius omnino delere conati sunt. Propter hos igitur  inimicos, ex ore infantium et lactentium se Deus laudari fecit. »Ut destruat inimicum et ultorem,« ultores et defensores Scripturarum erant Iudei, ne aliquis super Christo eas intelligeret. Apostoli autem econtra Christum laudabant, et in eum Scripturas interpretabantur. Ergo, quia apostolorum sententia preualuit, a Deo inimici et ultores destructi sunt, ut nec unus quidem aduersus Christum iam loqui audeat.

»Quoniam uidebo celos tuos.« Ac si diceret Propheta: Gaudeo, Deus, quoniam scio me uisurum »opera digitorum tuorum,« que in filiis tuis fidem »fundasti,« uidelicet celos, »lunam et stellas;« per celos, apostolos, per lunam, Ecclesiam, per stellas autem, doctores intelligimus?

 »Quid est homo quod memor es eius?« Hoc autem, quamuis de unoquoque iusto intelligi possit, de Christo tamen in Epistola ad Hebreos Apostolus interpretatus est. »Quid est homo quod memor es eius?« ac si diceret: Magnificentia tua eleuata est, homo, et Filius hominis exaltatus est . Sed nunquid homo tantum? Si enim simplex homo esset, non sic illius memor fuisses. »Aut Filius hominis, quoniam uisitas eum,« uere Filius hominis, quia filius uirginis-uisitas eum, quia nunquam derelinquis.

»Minuisti eum paulo minus ab angelis.« Namque quia mortalis fuit, ab angelis est diminutus. »Gloria et honore coronasti eum,« gloria quidem,  quia resurrexit; honore uero, quia uicit, imperium sumpsit, et celos ascendit .

»Et constituisti eum super opera manuum tuarum.« Quia »in nomine Iesu omne genu flectitur, celestium, terrestrium et infernorum .«

»Omnia subiecisti sub pedibus eius.« Que? »Oues et boues uniuersas, insuper et pecora a campi, uolucres celi et pisces maris, qui perambulant semitas maris.« Per oues, simplices homines; per boues doctores; per pecora campi, bonos coniugatos; per uolucres celi, philosophos et sapientes; per pisces maris, diuites negotiisque secularibus implicitos intelligimus. Ergo quia omnia tibi sunt subiecta, »Domine, Dominus noster, quam admirabile est nomen tuum in uniuersa terra!«



EXPOSITIO PSALMI IX.


»Confitebor tibi, Domine, in toto corde meo.« Confitebor, inquit Ecclesia, tibi, Domine, non labiis tantum; non ut illi de quibus dicitur Matth. Xu- »Hic populus labiis me honorat, cor autem eorum longe est a me,« sed in toto corde meo te adorabo, te laudabo, tibi peccata mea confitebor. »Narrabo omnia mirabilia tua,« omnia quidem enarrabo, que in Nouo et in ueteri Testamento scripta inueniam.

»Letabor, et exsultabo in te.« In te letabor, in te exsultabo, sicut scriptum est Psal. XXXI: »Letamini in Domino.« Itemque II Cor. X: »Qui gloriatur, in Domino glorietur.«---»Et psallam nomini tuo, Altissime.« Hactenus enim quecunque  feci, in nomine Iouis, Mercurii, Saturni, ceterorumque feci, deinceps autem que faciam. in nomine tuo faciam.

»In conuertendo inimicum meum retrorsum.« Dum, inquam, inimicum meum retrorsum conuertam, in nomine tuo psallam, quia non meas uires, sed te de triumpho laudabo. Bene autem dixit, dum conuertam, quia ante Christi incarnationem, quasi princeps et dux itineris nos diabolus precedebat; nunc autem uelut latro et pessimus canis, retro serpens, calcaneo nostro insidiatur.

»Infirmabuntur et peribunt a facie tua.« Quem enim superius inimicum dixit, non unam, sed totam inimicorum congregationem intellexit. Unde pluraliter hic dicitur: Infirmabuntur et peribunt. Infirmati  sunt inimici nostri, qui uirtutem, imperium et potentiam amiserunt; peribunt autem in die iudicii a facie Domini fugientes, quia cum satellitibus suis, eterno damnabuntur supplicio.

»Quoniam fecisti iudicium meum et causam meam.« uere inimicum retrorsum conuertam, quia ad hoc mortuus es, ut ego uiuerem; ad hoc preliatus es ut ego uincam; iudicium tuum, esse meum, et causam tuam, meam esse fecisti, quia ob meam salutem et utilitatem a Iudeis iudicatus es. Nunc sedes super thronum, quia angeli et archangeli, throni et dominationes tibi sunt subiecti. »Qui iudicas iustitiam;« iustitiam quidem semper iudicas, quia superbos semper humilias et exaltas humiles.

 »Increpasti gentes, et periit impius.« Increpauit enim Dominus gentes apostolica predicatione. Dicebant enim apostoli Luc. XIII: »Nisi penitentiam egeritis, omnes simul peribitis.« Itemque Matth. III: »Iam securis ad radicem arboris posita est.« His et similibus increpauit Dominus gentes, unde factum est ut periret impius, id est impietas. »Nomen eorum delesti in eternum, et in seculum seculi,« deleuit enim Dominus nomina impiorum, quia qui prius impii, idololatrie et filii diaboli uocabantur, nunc et sancti et iusti et filii Dei uocati sunt.

»Inimici defecerunt.« Quomodo? »Framea.« Que est ista framea? Christus iehsu, qui eos interfecit. »In finem,« id est ex toto. »Et ciuitates eorum destruxisti,« multas quidem ciuitates et congregationes  habuit, et habet malignus spiritus, quas Dominus quotidie destruere non cessat; omnis enim hereticorum, latronum, paganorum, et superborum congregatio, diaboli ciuitas est, hec autem, dum Domino associamur secundum priorem statum, destruuntur.

»Periit memoria eorum cum sonitu.« Magna, enim erat memoria, laus et fama malignorum spirituum in predictis ciuitatibus que apostolorum sonitu omnino deleta est . Predicatione namque apostolorum, et idola fracta sunt, et templa destructa, et deorum religio abominata. »Et Dominus in eternum permanet,« in quibus diabolus regnabat, in eisdem Dominus quidem rex in eternum permanebit. Sed qui Dominus? Sequitur:

 »Qui parauit in iudicio thronum suum.« Thronus Dei apostoli sunt, quia in eis sedet et habitat. Hos autem ad iudicium parauit, quia cum ad iudicandum uenerit super duodecim sedes sedebunt, duodecim tribus Isrel iudicantes . »Et ipse iudicabit orbem terre in equitate, iudicabit populos in iustitia.« Nunquid ipse solus iudicabit? nonne et apostoli iudicabunt? Dictum est enim, quoniam ipsi iudicaturi sunt . Iudicabunt utique apostoli, iudicabit et Dominus: Dominus quidem ut iudex, apostoli autem ut lex.

»Et factus est Dominus refugium pauperi.« Iudicabit, inquam, Dominus orbem terre; interim autem factus est refugium pauperi, cui pauperi?  nichil quidem habenti, et omnia possidenti , quoniam que habuit uendidit et pauperibus distribuit, quique terrenorum factus est inops, ut celestium diues fiat. »Adiutor in opportunitatibus, in tribulatione,« nichil aliud quidem est, in opportunitatibus, in tribulatione, quam in opportuna tribulatione; sanctorum quippe tribulatio opportuna est, qua uita perpetua adipiscitur.

»Et sperent in te qui nouerunt nomen tuum.« Quia adiutor illorum factus es, qui nomen tuum nouerunt, et qui Christiani uocantur, ideo tum in tribulationibus et angustiis fuerint, in te sperent, tu enim eos liberabis, »quoniam non dereliquisti querentes te, Domine.«

»Psallite Domino qui habitat in Sion.« Quoniam  quidem querentes se non derelinquit, uos apostoli et doctores, qui eum queritis, psallite Domino. »Annuntiate inter gentes studia eius,« in gentibus annuntiate studium, amorem et dilectionem quam erga uos habuit, quoniam »proprio Filio suo non pepercit, sed pro nobis omnibus illum morti tradidit .«

»Quoniam requirens sanguinem eorum recordatus est.« Item, apostoli, annuntiate Dominum, predicate Euangelium, ne timeatis mortem, quoniam requirens sanguinem eorum, qui pro eo moriuntur, recordatus est, non quod oblitus esset, sed quia oblitus esse uidebatur. »Non est oblitus clamorem pauperum« dicentium: »Miserere mei, Domine,  uide humilitatem« et afflictionem meam habitam »de inimicis meis.«

»Qui exaltas me de portis mortis.« Porte mortis uitia sunt, heretici et peccatores, quia per eos, quasi per quasdam portas, mors atque pena hominibus inducitur. Ex his autem exaltantur sancti, dum erudiuntur, quomodo eos euitare possint. Bene autem dixit, exaltas, quia quicunque ab his seiungitur celestia regna petit.

»Ut annuntiem omnes laudationes tuas in portis filie Sion.« Sion, que, ut diximus, speculatio interpretatur, Ecclesiam significat; filie autem Sion, quicunque fideles intelliguntur. Porte autem aures sunt, per quas uerba Diuina mentes nostras ingrediuntur. Nuntiant ergo apostoli laudationes Dei in  portis filie Sion, dum in auditu fidelium Euangelium predicant.

»Exsultabo in salutari tuo.« In salute et in filio tuo exsultabo, neminem timebo, pro morte non tacebo, quoniam »infixe sunt gentes in interitu quem fecerunt.«

»In laqueo quem absconderunt, comprehensus est pes eorum.« Mihi quidem uitam prestant, sibi autem supplicium et interitum, me de laqueis expeditum, seipsos autem in laqueos inextricabiles inuoluunt.

»Cognoscetur Dominus iudicia faciens.« Hoc quippe tempore peccatores Dominum suum neque cognoscunt, neque cognoscere uoluerunt; cognoscetur tamen ab omnibus, cum ad iudicandum uenerit. Et tunc tandem »in operibus manuum suarum comprehensus  est peccator,« comprehendentur utique peccatores in operibus suis, quando hanc regalem censuram super se intonare audient: »Conuertantur peccatores in infernum.« Et: »Ite, maledicti, in ignem eternum .« Pulchre dixit, conuertantur. quia nunc in inferno sine corporibus sunt, in tempore iusti iudicii carne recepta in infernum conuertentur, »omnes gentes, que obliuiscuntur Dominum.«

»Quoniam non in finem obliuio erit pauperis.« Ac si dicat: Scio quoniam peccatores, qui Domini et creatoris sui obliti sunt, a Domino obliuiscentur; pauperis autem supra memorati, qui bona sua omnia uendidit et pauperibus tribuit, in eternum non erit obliuio.

 »Patientia pauperum non peribit in finem.« Non ut aliquid patiantur, sed quia semper de patientia gratulabuntur. Hucusque in persona Ecclesie Propheta locutus est: hic autem in propria persona Antichristi aduentum eiusque dominationem et mortem denuntiat.



EXPOSITIO PSALMI IX.

»Exsurge, Domine, non confortetur homo.« Quasi dicat: Quis est, Domine, homo iste qui tanto fastu, tanta pompa tantaque superbia consurgit? Quis est hic filius perditionis, qui supra omne quod colitur se extollit, ostentans se tanquam sit Deus?  Quis est hic iudex, ante cuius conspectum omnes gentes iudicentur? Exsurge, Domine, succurre sanctis tuis, neque, qui peccatoribus preualuit,  iustis quoque preualeat homo, »iudicentur gentes in conspectu tuo.«

»Constitue, Domine, legislatorem super eos.« Iustis, inquam, auxiliare, inque sanctorum adiutorium exsurge; super eos autem qui eum exspectant, quique de illius aduentu letantur, hunc legislatorem constituas. Legis quidem lator erit, quia ipse quoque suam legem predicauit.

»Ut sciant gentes quoniam homines sunt.« Homines enim pro stultis et peccatoribus, in diuino eloquio frequenter inueniuntur. Unde Apostolus I Cor. I: »Cum alius, inquit, dicit: Ego sum Pauli, ego autem Apollo, ego autem Cephe, nonne homines estis?« Sic igitur et isti, cum ad iudicium uenerint, stultos se et peccatores esse cognoscunt,  qui hominem et non Deum adorauerunt.

»Utquid, Domine, recessisti longe?« uidens Propheta, per Spiritum sanctum, nimis duram iustorum afflictionem, exclamat: »Utquid recessisti longe?« quare sanctos tuos dereliquisti? cur sic eos affligi permittis? Scio equidem, scio, »despicis« et non curas eos liberare in tam opportuna tribulatione.

»Dum superbit impius, incenditur pauper.« uere opportuna est tribulatio, que igne spiritus in Dei dilectionem sanctos accendit. Unde scriptum est Apoc. XXII: »Ut iustus iustificetur adhuc, et qui in sordibus est, sordescat adhuc.« Cum enim aduersus iustos superbit impius, dubium non est quin  magis sordescat. Pauper uero dum accenditur, iustus quidem iustificabitur. »Comprehendentur in consiliis, in quibus cogitant,« mala quidem cogitant, et in malo comprehendentur.

»Quoniam laudatur peccator in desideriis anime sue.« Desiderat peccator semper male agere; laudatur etiam a peccatoribus semper de male actis. Unde fit ut nunquam resipiscat. In malis ergo consiliis comprehendetur. »Et iniquus benedicitur.« A quibus? ab adulatoribus quidem et iniquis. Iniquus est enim qui de iniquitate benedicit iniquum.

»Exacerbauit Dominum peccator.« Non cessauit, inquit, a malo, sed omnibus modis Dominum offendit. »Secundum multitudinem ire sue non queret,«  nonne queret, inquit, Dominus illius perditionem, queret utique secundum multitudinem ire sue.

»Non est Deus in conspectu eius.« Si enim in conspectu eius Deus fuisset, nunquam eum exacerbasset. »Inquinate sunt uie illius in omni tempore,« quia Deum non cognouit, omni tempore sese uitiis coinquinauit.

»Auferuntur iudicia tua a facie eius.« Apostrophe. Iudicia tua, Domine, omnia uera et equa sunt, uera autem iudicia ab eo auferuntur.

»Omnium inimicorum suorum dominabitur.« Inimici quippe illius erunt, qui nunquam quiquam amici esse poterunt, uitia scilicet, malignique spiritus. His autem omnibus dominabitur Antichristus, quia tales seruientes secum semper habebit, et quasi  famulis eis imperabit. Per eius quoque inimicos, sanctos intelligere possumus.

»Dixit enim in corde suo: Non mouebor a generatione in generationem sine malo.« Quanta eius fuerit iniquitas, quamque peruersa eius erit cogitatio, in his uerbis deprehenditur; nunquam de gente in gentem, de regno in regnum, de generatione uiuorum in generationem mortuorum sine malo transibit.

»Cuius maledictione os plenum est.« Quia omnia uerba illius maledicta sunt; »et amaritudine,« quia toxicata, et mortifera sunt; »et dolo,« quia cum deceptione fiunt. »Sub lingua eius labor et dolor,« quia admonitiones lingue ipsius ad labores et dolores homines perducunt.

»Sedet in insidiis.« Quid est sedet? id est perseuerat.  Cum quibus? »Cum diuitibus.« ue uobis, diuites, qui cum diabolo sedetis. In quibus insidiis? »In occultis.« Ad quid? »Ut interficiat innocentem,« quia nocentes diligit, innocentes odio habet.

»Oculi eius in pauperem respiciunt, insidiatur in abscondito, quasi leo in spelunca sua.« Sicut enim leo in spelunca sua mitibus animalibus, ita et iste in abscondito cordis sui innocentibus insidiabitur.

»Insidiatur, ut rapiat pauperem.« Quid est rapere pauperem? »rapere pauperem« est, »dum attrahit eum,« attrahit autem, si quando decipit.

»In laqueo suo humiliabit eum.« Prius, inquit, insidiabitur, deinde uero rapiet; raptum autem in laqueo suo humiliabit, multos enim fame, ferro, carcere, aliisque tormentis affliget. »Inclinabit se, et  cadet cum dominatus fuerit pauperum.« Sancti quidem humiliati et afflicti super celos exaltabuntur; ipse uero inclinatus in infernum cadet, et merito.

»Dixit enim in corde suo: Oblitus est Deus, auertit faciem suam ne uideat in finem.« Quia Domini oblitum esse dixit, sanctorumque finem, et mortem non inspicere, ideo iuste in infernum cadet, et ibi sue iniquitatis meritum recipiens Dominum non oblitum fuisse cognoscat. Possumus etiam pro fine, terram intelligere.

»Exsurge, Domine Deus.« Antichristus quidem cadet, tu autem, Deus, exsurge. »Exaltetur manus tua,« id est uirtus, potentia et gloria tua. uel »manus tua,« id est Ecclesia. »Ne obliuiscaris pauperum,«  ut iste iniquus putauit.

»Propter quid irritauit impius Deum.« Exprobratio. uidens casum eius, dicit hoc merito sibi accidisse, quia Dominum irritauit. Quomodo irritauit? »Dixit enim in corde suo: Non requiret.« Quid? mortem sanctorum, quia de sanctorum afflictione nullam penam se a Domino recipere opinatus est. In hoc, inquit, Dominum irritauit.

»uides?« quid uides? quod iste quoque te non uidere putabat, sanctorum uidelicet afflictionem. Quare? »quoniam laborem et dolorem consideras,« quem pro te ab iniquis patiuntur. Ad quid consideras? »Ut tradas eos in manus tuas,« id est in potestatem tuam, uel in sanctorum congregationem, et hoc merito.

 »Tibi enim derelictus est pauper.« A quo? a diabolo quidem, a quo prius detinebatur. Quamobrem »orphano tu eris adiutor.« O nimium beati qui tali patre uiduati, Domini adiutorium promerentur!

»Conteres brachium peccatoris, et maligni,« id est uirtutem, potentiam et dominationem supra dictos homines. »Queretur peccatum illius, et non inuenietur.« Quid est peccatum illius? superbia, regnique exaltatio; hanc autem si queras, inuenire non poteris, quia cum eo destruetur.

»Dominus regnauit in eternum et in seculum seculi.« uere peccatum et regnum istius cito periibit; Dominus autem regnabit in eternum. Cum quibus? cum sanctis quidem. De malis autem quid fiet? Sequitur: »Peribitis gentes de terra illius,« quia  nullus illorum terram uiuentium ingredietur. Tunc tandem: »Exaudiet Dominus desiderium pauperis.« Qui pauper melius hic quam Apostolus intelligi potest, qui se dissolui desiderare dicit et esse cum Christo?  Hoc autem desiderium tunc erit exauditum. »Preparationem cordis eorum audiuit auris tua,« id est, corda eorum preparata uitiisque mundata. Quando fient ista? cum iudex quidem uniuersalis uenerit, »Iudicare pupillo et humili.« Hec autem dicta sunt, »ut non apponat ultra magnificare se homo super terram.«---»Omnis enim qui se exaltat humiliabitur, et qui se humiliat exaltabitur .«



EXPOSITIO PSALMI X.

»In Domino confido.« Responsio bonorum contra  Iudeos et hereticos: Quare me, o heretici, subuertere nitimini? quare deceptionis similitudines mihi narratis, dicentes: »Transmigra in montem sicut passer?« Passer enim in conuallibus positus, si quem uersus se sagittarium uenire presenserit, in montem aduolat. uos autem, qui homines et rationales estis, cum peruersos sagittarios super uos uenire conspicitis, quare ad nos, qui ingenio alti, et sapientia muniti sumus, et ad insuperabiles sententias nostras non confugitis? Hoc enim, inquit uir sanctus, sine intermissione mihi narratis: Ego autem in Domino confidens fabulationes uestras non timeo.

»Quoniam ecce peccatores intenderunt arcum.« Peccatores etiam eos uocatis qui sancti et iusti  sunt, arcun deceptionis eos intendisse dicitis qui pro uniuersali salute semper laborant. »Parauerunt sagittas suas in pharetra, ut sagittent in obscuro rectos corde.« Sagittas, utique paratas, preclaras et utiles in cordibus habent sed non ad hoc, ut rectos corde occulte decipiant, quod uos dicitis. »Quoniam que perfecisti destruxerunt.« Apostrophe. uides, Domine, quia uerum et sanum Scripturarum intellectum, quem in sanctis tuis perfecisti, iam fere destruxerunt et ubique errorem predicando Ecclesiam destruunt, et ad se imperfectos conuertunt. Hoc, inquit Propheta, dicent iusti: Iustus autem quid fecit

»Dominus in templo sancto suo, Dominus in celo sedes eius,« subauditur, constituitur. Sed  que sunt sedes eius? Sancti quidem, in quibus sedet et habitat. Has autem in suo sancto templo constituet, in quo sine fine secum gaudebunt.

»Et oculi eius in pauperem respiciunt.« Dei namque respicere misereri est. »Palpebre eius interrogant filios hominum,« id est solo intuitu iustos cognoscit et peccatores. uel palpebre eius, id est diuine Scripture, que sicut palpebra, aliquando clauduntur, aliquando aperiuntur. Interrogant autem filios hominum, quia quasi in speculo se quilibet in eis cognoscere potest.

»Dominus interrogat iustum et impium.« Dei quippe interrogatio, cognitio est, ut sic dicatur: Dominus cognoscit iustum et impium. Sed quis est impius? »Qui diligit iniquitatem,« impius est, et  »odit animam suam,« odit quidem, quia occidit.

»Pluet super peccatores laqueos.« Iustis cognitis et peccatoribus, sanctos, quidem in celestibus regnis secum constituet: super peccatores autem laqueos pluet. Quare dixit, »pluet?« quia innumerabilia tormentorum genera in iudicio super peccatores effundet, a quibus semel detenti, nunquam amplius expediri poterunt. Pluit etiam in hoc seculo, quia diuersis uitiis, que diaboli laquei sunt, illigari eos permittit. »Ignis, sulphur, et spiritus procellarum erunt pars calicis eorum.« Per calicem mortem intelligas. Unde in Euangelio Dominus ait: »Pater, si possibile est, transeat a me calix iste ,« ignis inexstinguibilis, sulphur, et fetor intolerabilis. Spiritus procellarum, id est impetus plurium tormentorum  erit pars mortis eorum. Possumus autem, et pro qualitate operis hoc figurare, ut qui irascibilis et inuidus fuit, in igne, qui luxuriosus et adulter, in sulphure, quique in omnibus promiscue peccauit, in spiritu procellarum mori dicamus. Sed si hec omnia, ut ait Propheta, »eorum pars mortis« erunt, manifestum est quoniam alia et forsitan peiora eos exspectant.

»Quoniam iustus Dominus, et iustitiam dilexit.« Iustitiam quidem diligit, quia unicuique digna operibus merita tribuit: repetitio, equitatem uidit uultus eius.



EXPOSITIO PSALMI XI.

»Saluum me fac, Domine, quoniam defecit sanctus.« uox iustorum ante Christi incarnationem:  Saluum me fac, Domine, ne ab iniquorum uanitate decipiar. Quoniam defecit sanctus, id est sanctitas in omnibus.

»Quoniam diminute sunt ueritates a filiis hominum.« Diminuta est ueritas, quia creuit mendacium. »uana locuti sunt unusquisque ad proximum suum,« quia omnes loquuntur uana, ideo pereunt ueritates, habentes labia dolosa, id est deceptione repleta. »In corde, et corde locuti sunt,« id est in duplici corde, quia aliud dicit, et aliud intelligit. Unde quidem historiographus ait: »Aliud habet clausum in pectore, aliud depromptum in lingua.«

»Disperdat Dominus uniuersa labia dolosa, et linguam magniloquam.« id est magna de se loquentem. Horum qui dixerunt: »Linguam nostram  magnificabimus.« Hoc fecit Arius, hoc Sabellius, hoc Simon Magus, loquacitatem suam super Ecclesiam magnificantes. »Labia nostra nobis sunt,« id est sententias, quas proferimus, nosipsi inuenimus. »Quis est noster Dominus?« hic nimium magnificatur.

»Propter miseriam inopum et gemitum pauperum, nunc exsurgam, dicit Dominus.« Audiuit Dominus iustorum uocem superius clamantium. Saluum me fac, Domine, nunc autem in adiutorium illis exsurgere sese promittit.

»Ponam in salutari,« id est, hoc officium mei adiutorii, ponam in Filio meo. »Fiducialiter agam in eo,« id est, prelium uestre salutationis eo duce facere »non timebo.«

 »Eloquia Domini eloquia casta.« Letantur sancti de Domini promissione, quia sciunt, se reuera accipere quod promisit, quoniam eloquia et promissa Domini casta sunt, neque ulla falsitate corrupta, quasi »argentum igne examinatum, probatum terre,« id est quod probatum et ratum est, nulla terrena admistione plumbi uel eris corruptum. »Purgatum septuplum,« id est multoties: finitum pro infinito. Aliter probatum terre, id est a terrenis hominibus, ab Abraham uidelicet, Isaac, et Iacob ceterisque, quibus promisit quia in nullo eis mentitus est. Purgatum septuplum, id est septiformis gratia Spiritus. Namque per Spiritus sancti gratias, quas habuerunt apostoli, erroris intelligentiam a Nouo ueterique Testamento purgauerunt, que sine  dubio sunt eloquia Domini. Ergo quia sic uerax est Dominus, qui Filii sui incarnationem nobis promisit, quod Christus ueniat, dubitandum non est.

»Tu, Domine, seruabis nos, et custodies nos a generatione hac in eternum.« Ac si dicat: Te, Christe, desiderauimus, te diu exspectauimus. Tandem uenisti, tu saluabis nos, tu custodies nos ab hac presenti generatione in secula seculorum. Impiis autem quid fiet? Sequitur:

»In circuitu impii ambulant.« Quia etiam nunc circa Ecclesiam uagantes in eam intrare nolunt; uel in circuitu, terrena negotia exercentes. uel, quia in circuitu Scripturarum laborantes, solam superficiem, et ea que circa sunt, considerant, medullam autem, et ea que interius latent, penitus  ignorantes. uel ideo in circuitu, quia, quasi canes circumcirca obambulantes, in illam eternam ciuitatem intrare non poterant.

»Secundum altitudinem tuam multiplicasti filios hominum.« Quod filii hominum et peccatores sanctis et Dei filiis superabundant, hoc secundum altam et inenarrabilem scientiam factum est. uel secundum altitudinem tuam, id est per exaltationem crucis, multiplicasti, et crescere fecisti Ecclesiam. uel etiam multiplicasti filios hominum uirtutibus et sanctitate.



EXPOSITIO PSALMI XII.

»Usquequo, Domine, obliuisceris me in finem,« id est, omnino? uel usquequo obliuisceris me tendentem  in finem? id est, ad te, qui es alpha et omega, principium et finis. »Usquequo auertis faciem tuam a me?« Usquequo, inquit, meis indignatus peccatis, dedignaberis me uidere?

»Quandiu ponam consilium in animam meam,« id est, tandiu iratus mihi eris, quandiu meam, et non tuam faciam uoluntatem, quandiu humanum, et non diuinum consilium sequar. »Dolorem in corde meo per diem,« id est, quandiu de amissis rebus uel de miseria superuenienti dolebo? Aliter: Quandiu ponam consilium in animam meam, id est, nisi in animam, et non in carnem consilium ponam, ut non corporis, sed anime faciam uoluntates, omni tempore mihi eris iratus. »Dolorem in corde meo per diem,« id est, nisi penitenti doleam et plangam,  quia Christum, et diem amisi, et diabolum et noctem sum imitatus.

»Usquequo exaltabitur inimicus meus super me?« Usquequo ab inimico meo diabolo, et a uitiis superabor? »Respice et exaudi me, Domine Deus meus;« quia meis uiribus inimico resistere nequeo, tu, Domine, ne auertas faciem tuam a me, sed respice, et exaudi me.

»Illumina oculos meos.« Quos diabolus, ne te cognoscerem excecauerat. »Ne unquam obdormiam in morte,« id est, ne in peccatis moriar, uel, ne in morte, id est in diabolo delecter, uel ne dormitio mea, mors, ad impiorum similitudinem fiat, sed perpetua quies ad bonorum imaginem. »Ne quando dicat inimicus meus, preualui aduersus eum.«  Quod utique faceret, si uita finita, me in peccatis inueniret.

»Qui tribulant me, exsultabunt, si mortuus fuero,« id est inimici mei, qui me in has miserias et erumnas de paradisi gaudiis impulerunt, si a te et a fide tua motus fuero, exsultabunt: »Ego autem in misericordia tua sperabo.« Tu me, inquit, a supra dictis inimicis defende, ego quidem non in meis uiribus, sed in tua misericordia sperabo.

»Exsultauit cor meum in salutari tuo,« id est de salute tua. Scio quidem quia in te speraui, quoniam saluabis me. »Cantabo Domino qui bona tribuit mihi;« quia bona et salutem tribuit mihi Dominus, hominis interioris et exterioris uoce cantabo. »Et psallam nomini Domini altissimi,« id est,  bona operabor, et sine intermissione nomen eius, quo ab inimicis defendor, laudabo.



EXPOSITIO PSALMI XIII.

»Dixit insipiens in corde suo: Non est Deus.« Insipiens Iudeorum populus, uidens Christum tectum carne humana, Deum non esse cogitauit. uel etiam gentiles alium Deum non esse affirmauerunt, nisi fortunam et animum. Unde »corrupti sunt et abominabiles facti sunt in studiis suis,« id est, a tam peruersis cogitationibus coinquinati et corrupti sunt, et in lege et ceremoniis, in quibus maxime studebant, Deo abominabiles facti sunt. »Non est qui faciat bonum, non est usque ad unum.« Merito quidem abominati sunt, quia nemo illorum bona  agit, quinimo nec aliquis usque ad unum, id est usque ad illos, qui unum Deum, unam fidem, unum baptisma colunt, quibusque est cor unum et anima una.

»Dominus de celo prospexit super filios hominum ut uideat, si est intelligens aut requirens Deum.« Probatio est a diuina auctoritate, quod nemo ab Ecclesia separatus, ullo in loco bona operetur, quia Dominus super filium hominum aspiciens nullum intelligentem aut requirentem Deum uidit. Quales igitur inuenit. Sequitur

»Omnes declinauerunt simul,« id est uno modo ab excelso Dei imperio decidentes, diaboli iugo se submiserunt. Unde »inutiles facti sunt,« Inutiles facti sunt Deo, quia filii placita non operantur.  »Non est qui faciat bonum, non est usque ad unum.« Quod diuina probauit auctoritate, cui nemo refellere audet. Hoc iam quasi ratum concludens, ait. Ergo non est qui faciat bonum, non est usque ad unum.

»Sepulcrum patens est guttur eorum.« Quamdam diuisionem uidetur hic facere, ac si dicat: Malorum alii sunt sepulcrum patens, id est heretici. Alii »ueloces ad effundendum sanguinem,« id est tyranni; alii autem qui »uiam pacis non cognouerunt,« id est Iudei. Horum autem nemo bonus est. Unde constat quod nulli ab Ecclesia separato inest bonitas. Sepulcrum patens est guttur eorum, quia extrinsecus dulcia et dolo dealbata sunt illorum uerba. uel, ut superius diximus, sepulcrum patens,  id est infernus, est lingua eorum, quia in infernum, qui nemini clauditur, animas inducit. »Linguis suis dolose agebant,« id est dolosa uerba proferebant. »uenenum aspidum sub labiis eorum,« quia mel et dulcedinem labiis pronuntiant. In cordibus autem et intellectu uenenum latet et amaritudo, qua, qui semel in butus fuerit, uix amplius mederi poterit.

»Quorum os maledictione et amaritudine plenum est.« Maledictione quidem, quia omnia illorum uerba a Deo sunt maledicta. Amaritudine autem, quia, quasi toxicum et uenenum, animas mortificant. »ueloces pedes eorum ad effundendum sanguinem.« Hoc de tyrannis dicitur qui sanctorum sanguinem sitientes, prompti et ueloces sunt ad effundendum.  »Contritio et infelicitas in uiis eorum.« Hoc de Iudeis uidetur esse dictum, quia ad contritionem et summam infelicitatem, pro sue iniquitatis opera deuenient. »Et uiam pacis non cognouerunt,« uia pacis Christus est, hanc autem non cognouerunt Iudei, »quia si cognouissent, nunquam Dominum glorie crucifixissent .«---»Non est timor Dei ante oculos eorum,« non utique timuerunt, quando Filium suum crucifixerunt, nec nunc quidem timent, cum de tanto scelere non peniteant. Increpatio.

»Nonne cognoscent omnes qui operantur iniquitatem?« Hic uox Patris inducitur loquentis et minantis: »Nonne cognoscent omnes qui operantur iniquitatem,« id est heretici? »Et qui deuorant  plebem meam sicut escam panis,« id est tyranni. Et illi qui uidentes Christum »Dominum non inuocauerunt, sed illic trepidauerunt timore, ubi non erat timor,« quia nisi Christum occiderent, et locum et gentem sese amittere putabant . uel, quia aliquando idola adorantes, quasi Deum ea timebant, que utique timenda non erant. uel, quia adhuc legem et prophetas legentes, spiritualem intelligentiam eis apponere non audent.

»Consilium inopis confudisti, quoniam Dominus spes eius est.« Hucusque Deus Pater. Nunc Ecclesia loquitur, dicens: uos Iudei, consilium inopis, id est Christi, qui, »cum omnium diues esset, pro nobis pauper factus est ,« confudistis, id est, ceteris consiliis commiscuistis, neque pretulistis  uestis, imo uilius habuistis. »Quoniam Dominus spes eius est,« quia in Domino sperauit, et quod uerum est Matth. XXuII, se Dei Filium confitebatur, ideo nec uerbis eius credidistis, sed, quod nequius est, morti eum adiudicastis.

»Quis dabit ex Sion salutare Isrel?« Quandoquidem Christum interemistis, quis alius ueniet ex Sion, ut aiunt uestri prophete, et dabit salutare Isrel? Legitur enim in prophetis quoniam ex Sion ueniet, qui auferet et auertet captiuitatem a Iacob. Quod fiet, »cum auerterit Dominus captiuitatem plebis sue.« Hoc autem iam ex parte factum est, quia redempta est Ecclesia, que a diabolo captiua detinebatur. In quo alio? »Exsultabit Iacob, et letabitur Isrel.« Aliter, per Sion Ecclesiam animarum,  que iam in celis posite sunt, per Iacob autem, et plebem suam terrenam, Ecclesiamque, quam adhuc uitia supplantant. Per Isrel uero, quoscunque sanctos et Deum uidentes intelligimus. Quis igitur alius in die iudicii ueniens ex Sion, id est ex celesti congregatione sanctorum animarum dabit salutem Isrel? Et quando Dominus conuerterit captiuitatem a populo suo, qui eodem in tempore fiet, Apoc. XXI, quia »neque luctus, neque clamor, sed nec ullus dolor amplius erit.« In quo, inquam, alio tunc temporis »exsultauit Iacob« id est Ecclesia »et letabitur« idem ipse? iam factus »Isrel,« quia Deum uidebit? Nullo alio. Decepti sunt igitur Iudei.



EXPOSITIO PSALMI XIu.


»Domine, quis habitabit in tabernaculo tuo?« Tabernaculum Dei est Ecclesia que in hoc mundo peregrinatur. In hoc autem habitant qui in bonis operibus perseuerant, multi enim in Ecclesia sunt, qui non in ea habitant, sed in diuersis uitiis, quasi in diuersis ciuitatibus stationem faciunt. uel tabernaculum Dei, Christus est, in Christo autem habitat qui in eo delectatur. uel, »in tabernaculo tuo,« id est in celesti Ierusalem. Repetitio. »Aut quis requiescet in monte sancto tuo?« id est, in excelso celorum habitaculo, siue de tuo scriptum est, in Christo: »uenite, ascendamus in montem Domini .« Responsio. Qui ingreditur sine macula. Maculam pro criminali peccato posuit, nam sine aliqua  macula nullus esse potest, nec unius diei infans, »et operatur iustitiam;« non enim sufficit alicui esse sine macula, nisi et iustitiam operetur. Iustitiam quidem operatur qui nec se, nec alium iniuste corrumpit, quique se et alium pro iniquitate dominauit.

»Qui loquitur ueritatem in corde suo.« Qui non deceptionis mendacia cogitat, sed edificationis ueritatem compensat. »Qui non egit dolum in lingua sua,« dolum quidem in lingua agit qui uerborum duplicitate alios decipit.

»Nec fecit proximo suo malum.« Proximus noster, quicunque fidelis est. »Et opprobrium non accepit.« Quod fieret aduersus proximos suos, non accepit, non mente concepit, non acceptabile habuit  opprobrium proximorum. »Ad nichilum deductus est in conspectu eius malignus,« quia pro nichilo apud eum reputatur. uel, quia pro nichilo habuit eos a quibus ipsemet occidebatur. Siue, in die iudicii, cum ante conspectum eius uenerint, »ad nichilum, et ad mortem reducentur. Timentes autem Dominum glorificat Dominus,« glorificat quidem quia, et coronat, et de inimicis uindicat.

»Qui iurat proximo suo, et non decipit.« Promissio namque iusti, iuramentum est. »Qui pecuniam suam non dedit ad usuram,« hoc ad litteram intelligi potest. Dant tamen, et predicatores pecuniam suam ad usuram, si pro munere uel fauore aliquo Euangelium predicant. Dant et illi pecuniam ad usuram, qui ideo eleemosynas faciunt ut ab hominibus uideantur.  Quia, sicut scriptum est, »receperunt mercedem suam ,« id est usuram. »Et munera super innocentem non accepit.« Super innocentem munera accepit qui uel pro munere rectum detorquet iudicium ut faciat »bonum malum et malum bonum, et album nigrum et nigrum album« ut ait propheta . uel, qui pro munere et lucro terreno, innocentem depredatur atque occidit. »Qui facit hac,« uidelicet, qui ingreditur sine macula, qui operatur iustitiam, qui loquitur ueritatem, qui non agit dolum, »non mouebitur in eternum,« quia in monte predicto, sine fine cum Domino manebit.



EXPOSITIO PSALMI Xu.

 »Conserua me, Domine.« uox Mediatoris pro Ecclesia loquentis. Ut enim pro seruis loquitur dominus, et lingua pro unoquoque membro, ita pro tota Ecclesia loquitur Christus. »Conserua me, Domine,« id est conserua eos quos mihi dedisti, quoniam in te speraui, ideo enim in te speraui, et ab angelis me minoraui , ut eos conseruares. Prius enim quam homo fieret in nullo se maiore sperare poterat: ergo quia carnem sumpsit, in Domino sperauit. Nihil igitur aliud est, quoniam in te speraui, nisi quia in tui obedientia carnem assumpsi. uel, in te speraui, id est eos in te sperare feci, qui prius in homine sperabant atque principibus. »Dixi tibi, Domine, Deus meus es tu,« quia te Deum et Dominum uocaui, ideo conserua eos. »Quoniam  bonorum meorum non eges,« conserua, nec dicas, non sunt digni, non mihi seruierunt, non enim tu eorum indiges seruitio, sed ipsi potius tuo beneficio.

»Sancti qui sunt in terra eius mirificaui omnes uoluntates meas in eis.« Que fuerunt uoluntates eius? incarnatio, natiuitas, passio et resurrectio, et similia. De his autem non solum infideles, sed etiam sancti admirantur. Infideles quidem admirantur et negant, sancti autem admirantur et credunt. Tale est igitur ac si diceret: Conserua eos, Domine; nole enim amittere. Adeo enim eos diligo ut tanta pro eis passus sim, quod non solum de passione, uerum etiam de passionis uoluntate admirentur.

»Multiplicate sunt infirmitates eorum.« Ac si  dicat: Conserua eos, omnino enim tua indigent conseruatione. Et est antipophora redditiua. Indigent enim medico, quia multas habent infirmitates; indigent, quia multa peccata fecerunt; indigent, quia a multis tribulantur; indigent, quia multa idola coluerunt. In Hebreo enim, pro infirmitates, Loc in loco, idola scriptum est. Aliter: Conserua eos, quia suas cognoscunt et confitentur infirmitates.

»Postea accelerauerunt.« Prius, inquit, peccauerunt, idola coluerunt, et infirmati sunt, postea accelerauerunt, et festinanter ad me uerum medicum concurrerunt. uel postea accelerauerunt iusti, uidelicet ad premium; iniusti autem ad supplicium. Quia priusquam medicus uenisset, et iusti et iniusti ad infernum ibant. Siue postea accelerauerunt,  quia pristinam uitam deflentes, omnes ad Dei seruitium se accinxerunt.

»Non congregabo conuenticula eorum de sanguinibus. « Quia, inquit, hoc fecerunt, et illud et illud, de sanguinibus et peccatis eorum conuenticula, uel iudicium non tenebo. uel, congregationes eorum tales erunt, que »non ex sanguinibus, neque ex uoluntate uiri, neque ex uoluntate carnis, sed ex Deo nati sunt .«

»Nec memor ero nominum eorum per labia mea.« Hoc etiam ad litteram obseruandum est, namque et Simonem Petrum , et Saulum Paulum , uocauit. Spiritualiter autem sic intelligitur. Non uocabo peccatores, non idololatras, nec semen  Chananei, sed iustos, et sanctos, et filios carissimos.

»Dominus pars hereditatis mee.« Hereditas Dei Ecclesia est; huius autem pars Dominus est, quia de duobus, sibi in partem elegit. Alii uero elegerunt diabolum. Namque Deus et diabolus ita a cunctis necessario diuiduntur, ut sine altero istorum nullus esse possit. Ergo quia talem sibi partem sancti elegerunt, merito filii Dei uocabuntur. »Et calicis mei,« id est meorum; mortis namque sanctorum est Dominus pars, quia partim pro eo, partim pro acquirenda beatitudine moriuntur. uel, calicis mei, quia cibus et potus, et summa bonorum refectio est. »Tu es, qui restitues hereditatem meam mihi,« quia pro Iudeorum amissione, gentiles mihi  subiicies, uel restitues in die iudicii, quia corporibus animabus coniunctis, dicam sanctis: »uenite, benedicti Patris mei ,« uel, quia mihi eam claritatem reddes, quam priusquam mundus fieret, tecum habui .

»Funes ceciderunt mihi in preclaris.« Ad eorum similitudinem loquitur, quibus, predia diuidentibus, aliis in bonas terras aliis in lapidosas, funes et pertice cadunt, quibus ee diuidentur. Et letatur, quia, amissis Iudeis, tam preclaram gentium sortitus est hereditatem. »Etenim hereditas mea preclara est mihi,« mihi quidem preclara est, etsi aliis fortasse uilis uideatur. uel, heredibus meorum, id est in terra uiuentium preclara est in eis.

»Benedicam Dominum, qui tribuit mihi intellectum.«  Ex hoc, inquit, Dominum benedico, quia fidelibus meis intellectum, qui prius indocti erant, et manuum suarum opera stulte colebant. »Insuper et usque ad noctem increpuerunt me renes mei.« Insuper ex hoc quoque benedicam Dominum, quod renes mei, id est Iudei , me increpando et blasphemando usque ad mortem, et infernum ire compulerunt. uel ex hoc benedicam Dominum, quod renes mei, id est, intellectus et cogitationes meorum, usque ad mortem pro fide conseruanda eos ire docuerunt.

»Prouidebam Dominum in conspectu meo semper.« Ac si dicat: Quamuis in mortis passione, et ego, et mei fuissemus, tamen in conspectu meo et meorum,  Deum adiutorem semper inspexi. Et »quoniam a dextris est mihi ne commouear, propter hoc letatum est cor meum.« Propter hoc, inquit, letatur cor meum, quia Pater, et diuina pietas mihi a dextris astitit, ne commouerer, et ob mortis dolorem irascerer, sicque omnes gentes interficerem. uel etiam inde letor quod Dominus a dextris, et in adiutorium est sanctis, ne aliqua tribulatione ab ipsius fide commoueantur. »Et exsultauit lingua mea,« id est apostoli in predicatione. »Insuper et caro mea requiescat in spe,« uidelicet resurrectionis.

»Quoniam non derelinques animam meam in inferno.« uere resurgam , neque cum peccatoribus ab inferno et morte detinebor , sed gaudens, et triumphans, capta preda celos ascendam . »Nec dabis sanctum tuum uidere corruptionem.« Quia neque Christus anima uel corpore corruptus est. Neque sancti, etsi corporis detrimenta patiantur, anime tamen non corrumpuntur.

»Notas mihi fecisti uias uite.« Ideo, inquit, non detinebor a morte, quia cognita est mihi uia uite, non errabo in uia, sed recto itinere ad Patrem ibo. uel etiam, meis fecisti notas uias uite, id est opera quibus itur ad uitam.

»Adimplebis me, letitia cum uultu tuo.« Quia, inquit, uiam noui, sine impedimento aliquo ad te ueniam. Cum autem tecum fuero, de uultu et claritate sumpta letabor Expositio. »Delectationes etiam mihi  in dextera tua usque in finem« delectationum, id est infinite delectationes. Hoc quoque de sanctis intelligi potest quia uias uite nouerant, et de uultu et claritate Dei letabuntur, et a dextris eius positi, eternas suscipient delectationes.



EXPOSITIO PSALMI XuI.

»Exaudi, Domine, iustitiam meam.« Hoc repetit, »Intende deprecationem meam.« Hec uox Domini, ut hominis est, pro se et pro suis loquentis. »Auribus percipe orationem meam,« factam, »non in labiis dolosis,« ut aliud dicamus et aliud cogitemus. Quod heretici faciunt et adulatores.

»De uultu tuo iudicium meum prodeat.« Prodeat et manifestetur iudicium, quo ante Pilatum iudicatus sum . De uultu tuo, id est, secundum  uoluntatem tuam factum esse, ne hoc aliquis illorum uiribus, uel mee imbecillitati deputet, uerum tue uoluntati, cui nemo resistere ualet, quia non haberent in me potestatem nisi hoc a te sibi datum fuisset . Aliter de uultu tuo iudicium meum prodeat, id est secundum uoluntatem tuam iudica meos; sic tamen ut »oculi tui uideant equitatem.«

»Probasti cor meum, et uisitasti nocte.« Merito, inquit, me atque meos exaudire debes, quia et me et illos, cum etiam in ipsa nocte, tribulationum aduersitate uisitasti, tibi fideles, et per omnia obedientes nos esse probasti. »Et non est inuenta in me iniquitas;« equum enim est ut filius patri, et seruus domino obediat, ideoque et Christus, qui Filius  est, »factus est obediens usque ad mortem ,« et nos qui serui sumus obedire debemus, quo fit ut iniquitas in nobis non inueniatur. Alia causa.

»Ut non loquatur os meum opera hominum, propter uerba labiorum tuorum, ego custodiui uias duras.« Labia Dei sunt prophete, apostoli et doctores, quia per eos loquitur. Propter istorum autem uerba, inquit Ecclesia, ego custodiui uias duras, quoniam que isti ore dixerunt, ego opere implere conatus sum. »Ut non loquatur os meum opera hominum,« id est ea que loquor, non me iactando, uel te incusando, loquor, sed ut meam orationem exaudias, quasi ad memoriam reduco. Aliter, adeo equidem custodiui uias duras, ut non solum facere,  sed nec etiam ore opera hominum pronuntiare uoluerim: neque sermo temporis, uel uerbum otiosum ex ore meo processit. Hoc autem de se quoque Christus dicere potest, qui legis et prophetarum complens mandata, duram et asperam a Iudeis pertulit passionem. Deprecatio:

»Perfice gressus meos in semitis tuis.« Quia, inquit, iam incepi, ut usque in finem perseuerare possim, perfice gressus meos in semitis tuis. Iustitia namque pax, patientia, maiestas, concordia semite sunt, per quas ad Dominum itur. In his autem perficiuntur pedes nostri, quando ab eis diuelli nequeunt. Hoc est quod sequitur: »Ut non moueantur uestigia mea.«

»Ego clamaui.« Ego, inquit, homo Dominicus,  in cruce positus ad te, Pater, clamaui . Tu autem »exaudisti me, Deus; inclina aurem tuam mihi; et exaudi uerba mea,« id est meorum: Neque enim profuit me exaudisse, nisi et eos pro quibus sum passus exaudias. Pulchre autem dixit: Inclina; omne enim quod inclinatur, ei qui se inclinat appropinquatur. »Mirifica misericordias tuas.« Fac, inquit, misericordias tuas miserabiles esse, dando seruis eamdem quam Dominus habet potestatem. uel mirifica, id est, charas fac et acceptabiles; quod enim miramur, quodammodo extollimus. Mirantur ergo Dei misericordias, qui natiuitatem, passionem et resurrectionem diligunt: »A resistentibus dextere tue custodi me ut pupillam oculi.« Dextera Dei Christus est; resistentes autem, quicunque infideles.  Rogat igitur Filius Patrem, ut a sibi resistentibus eum defendat, quasi pupillam oculi existentem. Pupilla oculi dicitur Christus , quia, et in omnibus clarior est, et lumen quo omnes homines illuminantur. Aliter, custodi, Pater, membra mea ab his qui mihi resistunt, quia, quasi oculi pupilla, cito frangi possunt. Hoc etiam in perfectorum Ecclesia dicere potest, ut sic eam ab hereticis Deus defendat, quemadmodum pupillam oculi, id est apostolos, in quibus totum Ecclesie corpus illuminatur.

»Sub umbra alarum protege me.« Dilectio Dei et proximi, et Nouum et uetus Testamentum. Itemque iustitia, caritas cetereque uirtutes ale Dei  sunt, quia sine his nemo ad eum uolare potest. Unde hic dicit Christus: Protege me, Domine, sub alarum tuarum umbra positum. Si enim uitia et concupiscentie exurunt, merito umbram et refrigerium ista prebere dicuntur. uel sub umbra alarum tuarum, id est sub protectione tua protege me a facie impiorum qui me afflixerunt, id est in presentia Iudeorum. Hoc quoque super Ecclesia intelligi potest; namque et sub eisdem alis constat Ecclesia, et ab inimicis ipsa quoque persecuta est.

»Inimici mei animam meam circumdederunt.« Iudei uidelicet in passione. »Adipem suum concluserunt,« id est superbiam uitiorumque copiam amplexati sunt, quibus uerus medicus eos curare uolebat. uel adipem suum concluserunt, quia Christum  occidentes, et in sepulcro claudentes  omnes illius terre, lacte et melle fluentis, diuitias amiserunt. »Os meum locutum est superbiam,« quia »reus est mortis,« et »crucifige, crucifige« dixerunt . »Proiicientes me nunc circumdederunt me,« quondam, inquit, me extra ciuitatem proiecerunt, nunc quoque proiiciunt, dum non se nisi cesarem regem habere dicunt . Sed non sicut olim; olim enim proiicientes me, incolumem abire permiserunt, nunc autem proiicientes, etiam circumdederunt, »oculos suos steterunt declinare in terram,« non utique ea que sursum aspexerunt, sed ad sola terrena oculos flectentes, quia et locum et gentem  et terrenas diuitias sese amittere putabant, Christum occidere  maluerunt. uel ocules in terra statuerunt, quia terram et purum hominem Christum esse opinati sunt.

»Susceperunt me, sicut leo paratus ad predam.« Me, inquit, quem, ut Deum, honorifice, summaque cum reuerentia suscipere debuerunt, quasi leones leonumque catuli ad predam parati, cruentis faucibus susceperunt. In abditis quidem habitant, quia »omnis qui male agit lucem fugit et odit .«

»Exsurge, Domine,« etc. Mihi in adiutorium exsurge. Illum autem populum Iudaicum preueni; qui semper incautus est, quique nichil timet. »Et supplanta eum« id est, da gentibus hereditatem, quam iste sibi promittebat. »Eripe animam meam ab impio,« uidelicet a supradicto Iudeorum populo.  »Et eripe frameam tuam ab inimicis manus tue.« Me, inquit, eripe, qui sum tua framea, qui antiquum inimicum trucidaui, quique iustos a peccatoribus in iudicio diuidam. »Domine, a paucis de terra diuide eos.« Pauci enim sunt boni ad malorum comparationem. Unde etiam dicitur: »Multi sunt uocati, pauci uero electi .« Ac si dicat: »Diuide, Domine, hos inimicos manu potentie tue,« a sanctis qui in Ecclesia habitant. Magna enim erit diuisio et separatio, cum illi infernum, isti uero celestia regna petent . »In uita eorum de absconditis tuis adimpletus est uenter eorum,« quandiu, inquit, sancti uixerunt, celesti pane, et secreta Scripturarum intelligentia impleri cupierunt. Illi autem  »saturati sunt filiis,« id  est uitiis et peccatis, que ipsimet sibi genuerunt. »Et dimiserunt reliquias suas paruulis suis,« noluerunt enim crucis delictum in se esse finitum, sed clamantes: »Sanguis eius super nos et filios nostros .« In posteros miserunt. Aliter, saturati sunt filiis, id est sicut diuitiis, ita et prolixa fecunditate repleti sunt. Et dimiserunt reliquias suas paruulis suis, quia panem uiuum et Christi corpus fastidientes, humili gentium populo ad manducandum reliquerunt. »Ego autem, dicit Ecclesia, in iustitia, apparebo conspectui tuo,« illi quidem filii saturati, ego autem secretis tuis repleta, ante conspectum tuum manifestabor, et tunc tandem »satiabor cum« Filii tui »gloria apparuerit.« uel  etiam hoc Christus dicere potest. Me Iudei iniustum et peccatorem uocantes, cum iniustis et peccatoribus ab inferno detineri opinati sunt. Ego autem cum iustitia celos ascendens, tuo conspectui, Pater, apparebo. Cum autem gloria tua sanctis manifestabitur, tunc eterna beatitudine cum eis sociabor.



EXPOSITIO PSALMI XuII.

»Diligam te, Domine,« etc. Hoc autem in psalmo aliquando Ecclesia, aliquando loquitur Christus. »Fortitudo mea,« quia per te fortis sum. »Dominus firmamentum meum,« quia secundum carnem fragilis sum. »Et refugium meum,« quia in aliis armis uel munitionibus non confido. »Et liberator meus,« quia a Iudeis me liberabis, Deus meus, secundum hoc quod homo sum. »Adiutor meus,« in tempore  tribulationis. »Et sperabo in eum.« In talem, inquit, sperabo, non in alium adiutorem. »Protector meus,« quia me protegit, et defendit. »Et cornu salutis mee« id est fortis et alta defensio. »Et susceptor meus,« quia die tertia me suscitauit.

»Laudans inuocabo Dominum.« Propter predictas causas; in tempore crucis laudando inuocabo te, »et ab inimicis meis saluus ero.« Habesne inimicos? Sequitur

»Circumdederunt me dolores mortis.« Preteritum pro futuro posuit, ac si dicat: »Ecce ascendimus Hierosolymam, et consummabuntur omnia, que scripta sunt per prophetas de Filio hominis .« Circumdederunt dolores mortis, id est Iudei, dolores mortis inferentes, uel dolores,  qui in morte habentur. »Et torrentes iniquitatis conturbauerunt me,« quia ecce turba, et qui uocabatur Iudas, uenit. uenit torrens, et iniquorum impetus ad discipulorum gregem conturbandum, quia, pastore percusso, dispergentur oues gregis .

»Dolores inferni circumdederunt me,« id est illi, quos infernales dolores exspectant. »Preoccupabant me laquei mortis,« quia cum gladiis et fustibus undique superuenient. Laquei mortis ideo dicuntur, quia diabolice fraudis deceptiones in eis erant. »In tribulatione inuocaui Dominum, et ad Deum meum clamaui,« Clamauit Christus in cruce positus, dicens: »Eloi ;« et: »Deus meus, in manus tuas commendo spiritum meum .«  »Et exaudiuit de templo sancto suo uocem meam.« Per templum sanctum eius sue diuinitatis secretum, uel, ipsum corpus Dominicum intelligimus. »Et clamor meus, semper existens in conspectu eius, introiuit in aures eius.«

Post hec, inquit Ecclesia: »Commota est et contremuit terra.« Hoc etiam secundum litteram factum est, quia in Christi passione omnis terra tremuit . Spiritualiter autem commota est et contremuit terra quia illi simplex terra erant, quique de anima nichil curabant, ab infidelitate ad fidem commoti, cum timore et tremore, Domino seruire ceperunt. »Fundamenta montium conturbata sunt, et commota sunt,« sicut enim Christus, apostoli et  prophete Ecclesie sunt fundamentum, ita diuitum et superborum, qui per montes intelliguntur, ipse malignus spiritus, superbia ceteraque uitia fundamentum sunt. Hec autem sunt commota et conturbata, quia baptismo et penitentia sunt confusa. uel etiam, tunc fuerunt commota et conturbata, quando Christus tartara spoliauit : »Quoniam iratus est eis,« id est quoniam se iratum illis ostendet; nisi enim suam iram Christus propalaret, malignus quidem, uitiaque predicta, plus solito non conturbarentur.

»Ascendit fumus in ira eius.« Quia fumo excitantur lacryme, pro lacrymis fumum posuit, et est causa pro effectu, ac si dicat: Domino irascente, uitiisque expulsis et conturbatis, homines iam emundati,  lacrymosa compunctione flere ceperunt. »Et ignis a facie eius exarsit,« ignis namque et feruor Spiritus sancti a facie Domini procedens, in omnibus exarsit, quia et uitia excussit, et sanctos illuminauit.

»Carbones succensi sunt ab eo,« carbones quidem exstincti erant, quia primos homo quando peccauit, lumen, feruorem et claritatem humano generi abstulit, eique cecitatem, mortem et nigredinem intulit. Erant igitur homines sic exstincti, duos Spiritus sancti gratia ardere fecit.

»Inclinauit celos et descendit.« Prius, inquit Ecclesia, inclinauit Dominus celos, id est misit prophetas et angelos, qui suum aduentum mundo nuntiarent. Isaias enim dixit: »Ecce uirgo concipiet  .« Gabriel autem ad Mariam: »Paries, inquit, filium, et uocabis nomen eius Iesum .« Deinde descendit, et carnem assumpsit. »Et caligo sub pedibus eius.«---»Celum, inquit, mihi sedes est, terra autem scabellum pedum meorum .« Ergo quia terra est scabellum, sub pedibus eius est; per terram autem, quam sub pedibus eius esse diximus, corpus Dominicum intelligimus. In hoc autem tanta caligo fuit ut uix pauci in eo diuinitatem latitantem cognoscere possent. Fuit etiam caligo in hoc corpore, quia omnis Scripturarum profunditas, omnis sapientie et scientie plenitudo in Christo permansit . Aliter: Sicut per celos, apostolos, ita per peccatores, infernum  intelligas. Inclinauit Dominus igitur celos, quando inter peccatores ad predicandum apostolos misit . Quid enim magis inclinatur quam qui de celo infernum descendit. Et descendit, quomodo descendit? apostolica predicatione. Ubi descendit? in omnes terras. Unde alibi dicitur: »Descendit sicut pluuia in uellus .«---»Et caligo sub pedibus eius;« iidem enim apostoli pedes eius sunt, in quibus caligo et Scripturarum omnium profunditas. uel, quia diabolum, et uitia et principum minas sub pedibus conculcauerunt, ideo sub eius pedibus caligo esse dicitur. Unde Apostolus: »Deus autem pacis, inquit, conteret Satanam sub pedibus uestris uelociter .« Hic autem merito caligo dicitur, siquidem »tenebrarum princeps est  .«---»Et ascendit super cherubim;« cherubim scientie plenitudo interpretatur, significat autem eosdem apostolos, qui omnis scientie fonte inebriati erant. Inclinauit igitur Dominus celos, preparauit ad itinera equos, ascendit super cherubim, ascendit super equos suos. »Et uolauit.« Ubi? »Super pennas uentorum,« id est, super instabiles et superbos, quia in eis non inuenit habitationis locum. Possumus etiam per uentos, animas intelligere; per pennas autem uirtutes. uolauit igitur super pennas uentorum, quia omnes animas sanctitate transcendit. Super ascensionem quoque iste uersus intelligi potest quia ab angelis super celos exaltatus est, ubi uenti ascendere nequeant. »Et posuit tenebras latibulum suum.« Per tenebras, obscura  doctorum et prophetarum uerba intelligimus. Hec autem latibulum Dei sunt, quia in his uerissime deprehenditur. »In circuitu eius tabernaculum eius« id est, Dei Ecclesia. Hoc autem tabernaculum circa Dei latibulum maet, quando nos circa Psalterium sumus, uel quicunque fideles in Scripturis se exercent. »Tenebrosa aqua in nubibus eris,« quia tenebrosa et obscura est Scriptura prophetarum, quos nubes significant, inde cognoscitur quod suum latibulum Dominus tenebras posuit. Possumus etiam per tenebrosam aquam, erroneam hereticorum sapientiam intelligere. Aliter: »Posuit tenebras latibulum suum,« quia carnis indumento assumpto non ab omnibus cognitus est. »In circuitu eius tabernaculum eius,« id est apostolica congregatio, uel ipsa caro  assumpta. Obiectio. Quare cognitus non est, cum ab omnibus prophetis esset annuntiatus?  Cui ipse: »Tenebrosa aqua in nubibus eris,« id est, quia non omnes prophetarum dicta intelligunt.

»Pre fulgore in conspectu eius nubes transierunt.« Pre fulgore, una pars est, ut sic dicatur: »Pre fulgore,« id est preclare et splendide nubes in conspectu Domini semper existentes, apostoli scilicet, ad gentes transierunt, sicut scriptum est: »uobis oportebat primum loqui uerbum Dei, sed quoniam repulistis illud, et indignos uos iudicatis eterne uite, ecce conuertimur ad gentes .« »Grando et carbones ignis,« ac si dicat: Transierunt nubes, sed quomodo transierunt? clamando, minando, futurum iudicium predicando, ignem  ubique mittendo, humana corda fidei ardore accendendo. Hoc est quod sequitur: »Et intonuit de celo Dominus,« quia apostolica uoce docuit gentes, ut ipse ait: »Non enim uos estis qui loquimini, sed spiritus Patris uestri qui loquitur in uobis .« Repetitio. »Et Altissimus dedit uocem suam,« ex qua, ut supra, processerunt grando et carbones ignis.

»Et misit sagittas suas et dissipauit eos.« Quid per sagittas, nisi doctores intelligimus? Mittens igitur Dominus doctores, »dissipauit eos,« id est uitia in eis. »Fulgura multiplicauit,« id est miracula et sue potentie claritatem. »Et conturbauit eos,« quia quid facerent nesciebant. Ut illi qui dixerunt ad Petrum: »Quid faciemus, uiri fratres.« Quibus  ipse ait: »Penitentiam agite, et baptizetur unusquisque uestrum .«

»Et apparuerunt fontes aquarum,« quia ex paucis predicatoribus multi exorti, ubique terrarum orbe predicare ceperunt. uel, quia Nouum et uetus Testamentum multarum aquarum sunt fontes, tunc primitus intellecta et manifesta fuerunt. Expositio. »Et reuelata sunt fundamenta orbis terrarum;« fundamenta terre sunt hec duo testamenta, et apostoli et prophete, quia super fundamentum apostolorum et prophetarum fundata est Ecclesia . Sed quo ordine reuelata sunt? Sequitur:

»Ab increpatione tua, Domine, ab inspiratione spiritus ire tue.« Qui dicebas: Nisi penitentiam  egeritis, moriemini. Hic Dominus, inquit Ecclesia, »misit de summo,« quia de seipso. Sed quid misit? misericordiam suam, Saluatorem et propugnatorem qui a Patre exiuit, et in mundum uenit . »Et accepit me, et assumpsit me de aquis multis,« quia ex multis populis me constituit, uel, quia ex multis uitiis me extersit, siue, quia ex multis tribulationibus me liberauit. »Eripuit me de inimicis meis fortissimis,« id est, a persecutoribus uel malignis spiritibus. »Ab his qui oderunt me.« Et fortissimi quidem erant, et penitus me odio habebant. »Quoniam confortati sunt super me,« quia, quasi uictores, super me confortati sunt, inde fortissimi comprobantur. »Preuenerunt me in die afflictionis mee,« id est, in tempore quo me afflixerunt  insidiis, adulationibus et opprobriis me occupauerunt. »Et factus est Dominus protector meus,« in necessitate probatur amicus.

»Et eduxit me in latitudinem.« Qui enim in latitudinem deducitur, de angustiis trahitur. »Saluum me fecit, quoniam uoluit me,« quia amittere noluit, ideo saluum me fecit. »Et retribuet mihi Dominus secundum iustitiam meam,« quia iustus, inquit, fui, iustitie meritum recipiam. Repetitio. »Secundum puritatem manuum mearum,« id est, iuxta puritatem operum meorum, que uitiis non sunt admista, »retribuet mihi.« Et hoc merito, »quia custodiui uias Domini,« id est, in mandatis eius non erraui, »nec impie gessi a Deo meo.« Quid mirum? »Quoniam omnia iudicia eius in conspectu  meo,« sciebam, inquit, iudicia eius, quibus, secundum opera, merita retribuet. »Et iustitias eius non repuli a me,« quia iudicem cognoui, iustitiam obseruaui. »Et ero immaculatus cum eo,« ac si dicat: Et feci, et faciam, et semper ero immaculatus cum eo, qui maculam non habet, »Et ab iniquitate mea obseruabo.« Nec abs re. Scio enim quoniam »retribuet mihi Dominus, secundum iustitiam meam et secundum puritatem manuum mearum,« existentium »in conspectu oculorum eius;« bonorum namque opera semper in conspectu Dei sunt, malorum autem non respicit, sicut scriptum est: »Respexit Dominus ad munera Abel, ad munera uero Cain non aspexit .« Apostrophe.

 »Cum sancto sanctus eris.« Tu, inquit, sanctus eris cum sancto, »et innocens cum innocente« habitabis. »Neque enim habitabit iuxta te malignus .«---»Et cum electo electus eris,« prius Ecclesiam elegisti, deinde ipsa elegit te; tu autem electus semper eris cum ea electa »et cum peruerso peruerteris.«

»Quoniam tu illuminas lucernam meam, Deus meus, illumina tenebras meas.« Quia, inquit, in his que scio, me illuminasti; in his quoque que ignoro me illumina. uel quia apostolos illuminasti et perfectos, illumina idiotas et imperfectos. Siue, quia illuminasti iustos, illumina et peccatores. »Quoniam in te eripiar a tentatione,« ideo, inquit, te deprecor  et non alium, quia apud te solum a uitiorum tentatione liberabor. »Et in Deo meo transgrediar murum,« id est peccatorum obstaculum, quod ne ad te uenire possem, inimicus mihi opposuit. uel, uiam que ceteris arduus murus, nimisque difficilis esse uidetur, tuo adiutorio suffultus, facile pertransibo.

»Deus meus impolluta uia eius.« Dei commendatio, ac si dicat: Hic Deus meus, non est, sicut ceteri; namque et uie illius impollute sunt, et uerba eius uera. »Eloquia Domini igne examinata,« id est, in ipsis tribulationibus, sunt uerba probata, quia non deserit sperantes in se. Hoc est quod sequitur: »Protector est omnium sperantium in se.« Et in eo quidem sperare debemus. »Quoniam quis Deus preter Dominum, aut quis Deus preter Deum  nostrum?« Unde ipse ait: »Ego Dominus, et non est amplius, extra me non est Deus .« Et iste est ille »Deus qui precinxit me uirtute« id est fide, spe et caritate. »Et posuit immaculatam uiam meam,« id est opera mea. »Qui perfecit pedes meos tanquam ceruorum,« ad currendum agiles, et qui in bonorum operum cursu non cito deficerent, quique persequentium oculis se ultro inferrent. »Et super excelsa statuens me,« id est in celestibus regnis, ubi sanctorum est habitatio. Ideo psalmi graues sunt, quia persona cito mutatur; namque modo in secundam, nunc in tertiam conuersus, Domino loquitur, eiusque beneficia enumerat.

»Qui docet manus meas ad prelium.« Iustitia  namque pax, patientia, cetereque uirtutes, quasi manus nobis sunt, quibus diabolum expugnamus. Unde Apostolus: »Induite uos armaturam Dei .«---»Et posuisti arcum ereum brachia mea,« dilectio Dei et proximi, duo brachia nobis sunt qui Deum et hominem his amplectimur quibus etiam quasi forti et insuperabili arcu uitia superamus. »Et dedisti mihi protectionem salutis tue,« id est Filii tui. »Et dextera tua suscepit me,« quia mundum in morte iacentem ad se traxit.

»Et disciplina tua correxit me in finem,« id est ad plenum. »Et disciplina tua ipsa me docebit.« Qui enim sacras Scripturas legit, in quibus Dei disciplina continetur, et a uitiis corripitur, et de uirtute  in uirtutem ad finem ire docetur.

»Dilatasti gressus meos subtus me.« Ego, inquit, in arcto persequi uitia cepi, tu autem dilatasti et agiles fecisti pedes meos, uigoremque eis dedisti, ne in tali cursu fatigentur. »Persequar igitur inimicos meos,« id est uitia et malignos spiritus; »et comprehendam illos,« comprehendam et ligabo, ne fugiendo crescant. »Et non conuertar donec deficiant,« id est, non cessabo carnem affligere, donec omnes concupiscentie interimantur. »Confringam illos, nec potuerunt stare,« contra me, sed »cadent subtus pedes meos,« quia bonis operibus mortificantur. Quomodo starent? Ego enim uirtute precinctus sum, illi autem iam supplantati fugiunt et disperduntur. Hoc est quod dicit: »Et precinxisti me uirtute ad  bellum, et supplantasti insurgentes in me subtus me, et inimicos meos dedisti mihi dorsum,« quia in fugam conuersis sola posteriora destruimus et uulneramus. uox capitis.

»Clamauerunt, nec erat qui saluos faceret.« Hucusque Ecclesia, nunc Christus loquitur, et ab eo uersu incipit, quo loquendi finem superius fecit, ab hoc uidelicet: »Et exaudiuit de templo sancto suo uocem meam:« Ego quidem clamaui, inquit, et exauditus sum; illi autem clamauerunt, »nec exaudiuit eos« Dominus. Clamabunt, inquit, ad Dominum, Iudei et peccatores in die iudicii, dicentes: »Domine, Domine, aperi nobis ,« nec erit qui saluos eos faciat, quia Saluatorem non receperunt, nec exaudiet eos Dominus.

 »Et comminuam eos ut puluerem ante faciem uenti.« Non saluabo, inquit, sed contritos et comminutos, magno quidem turbine in infernum deiiciam. »Ut lutum platearum delebo eos,« quod cito siccatum, non comparet.

»Eripies me de contradictionibus populi.« Quia alii dicebant: »Bonus est;« alii uero: »Non, sed seducit turbas .« uel, de contradicentibus. Unde scriptum est: »Tota die expandi manus meas ad populum non credentem, sed contradicentem mihi .«---»Constitues me in caput gentium,« quia Iudeis amissis, gentibus imperabo. »Populus quem non cognoui, seruiuit mihi,« cognoscere namque Dei, diligere est. Unde peccatoribus dicturus est: »Amen dico uobis, nescio uos  .« Ut sic dicatur: Populus gentium, quem minime dilexeram, seruiuit mihi. »In auditu auris obediuit mihi,« quia apostolica uoce audito Euangelio credidit.

»Filii alieni mentiti sunt mihi.« Filii Dei fuerunt Iudei, sed Christum interficientes, filii diaboli facti sunt. »Mentiti sunt,« quia in ueritate non permanserunt. »Filii alieni inueterati sunt,« in primi hominis peccato inueterati sunt, quia nouum hominem recipere noluerunt. »Et claudicauerunt a semitis suis,« id est a lege et prophetis, siue in suis intellectibus; uel in fide, in uno solo pede nitentes, id est Patrem et non Filium adorantes; uel uetus et non Nouum Testamentum sequentes; siue etiam,  litteram et non spiritum. His enim pedibus graditur Ecclesia.

»uiuit Dominus.« Qui me de illis uindicauit. »Et benedictus Deus meus, et exaltetur Deus salutis mee« iam demum ad illos perdendum. Apostrophe.

»Deus, qui das uindictas mihi.« De iniquis Iudeis. »Et subdis populos« gentium »sub me;« qui es »liberator meus de inimicis meis iracundis,« tu, inquam, qui hoc facis et facies. Qui sequitur:

»Et ab insurgentibus in me exaltabis me.« Quia resurgens celos ascendam. »Et a uiro iniquo eripies me,« id est a predicto populo. »Propterea confitebor tibi in nationibus, Domine,« id est per meos fideles ubique terrarum te laudabo, »et nomini tuo  psalmum dicam,« quia in tuo nomine bona agent. uox Patris.

»Magnificans salutem regis eius.« Magnificans, inquit, magnificabo salutem regis eius, populi supradicti, ac si diceret: Quoniam populi solo auris auditu suo regi obediunt, et regis et populi salutem magnificabo. »Et faciens,« faciam »misericordiam christo suo Dauid,« quia die tertia eum a mortuis suscitabo. »Et semini eius,« id est Ecclesie, mansure »usque in seculum.«



EXPOSITIO PSALMI XuIII.

»Celi enarrant gloriam Dei,« id est, apostoli annuntiant gentibus natiuitatem, resurrectionem, et ascensionem, in quibus Deus glorificatur. Confirmatio.

 »Et opera manuum eius annuntiat firmamentum.« Idem enim est firmamentum, quod et celum.

»Dies diei eructat uerbum,« id est, Deus Pater misit Filium suum apostolis. »Et nox nocti indicat scientiam,« id est, Iudas Christum Iudeis tradidit. Indicauit autem, cum dixit: »Quemcunque osculatus fuero, ipse est, tenete eum .« Aliter: »Dies diei eructat uerbum,« id est doctores annuntiant Euangelium Ecclesie. »Et nox nocti indicat scientiam,« quando hereticus errorem hereticis insimulat. uel etiam, »dies diei eructat uerbum,« quando uerbi incarnationem, et altam Scripturarum intelligentiam, sapientibus et perfectis apostoli manifestant. Unde Apostolus ait: »Sapientiam loquimur inter perfectos .«---»Et nox nocti indicat  scientiam,« quando idem apostoli, qui abyssus erant, et alta profunditas, qualemcunque mediocrem scientiam imperfectis annuntiabant. Sicut scriptum est: »Lac potum dedi uobis, non escam .«

Non sunt loquele neque sermones quorum non audiantur uoces eorum.« Quia et omnibus linguis loquebantur, et omnem scientiam predicabant, debiles paruo lacte cibantes, ualidos pane. »In omnen terram exiuit sonus eorum.« Dixit superius qui predicarent, et quid et quomodo, nunc autem dicit ubi: Quia in omnem terram exiuit illorum predicatio. Repetitio. »Et in fines orbis terre uerba eorum,« dicentium:

»In sole posuit tabernaculum.« Quia carnem, qua Deo Patri militauit, omnibus uisibilem prebuit.  uel tabernaculum suum, id est uterum uirginis; Maria namque stella maris interpretatur. Posuit igitur tabernaculum suum in solem, quia de hac stella fecit solem. Omnibus enim hec margarita preclarior est. »Et ipse tanquam sponsus procedens de thalamo suo,« quia diuinitate carni coniuncta, de uirginali utero Christus processit. »Exsultauit ut gigas ad currendam uiam.« De utero, inquit, procedens exsultauit, factus ut gigas, fortis et insuperabilis. Sed ad quid exsultauit? »ad currendam uiam,« id est ad omnes mundanas aduersitates tolerandas. Unde ipse ait: »Desiderio desideraui hoc Pascha .«---»A summo celo egressio eius,« quia a Patre exiuit, et uenit in mundum .  »Et occursus eius usque ad summum eius,« quia iterum reliquit mundum, et iuit ad Patrem . A summo ad summum est occursus eius, quia deitate et potentia equalis est Patri. Unde alibi dicitur: »O sapientia, que ex ore Altissimi prodiisti, attingens a fine usque ad finem .« »Nec est qui se abscondat a calore eius,« cum alii igne spiritus, alii uero igne gehenne comburantur. uel, ut quidam uolunt, ab aliqua Spiritus sancti gratia cum omnes intellectum habeant et rationem.

»Lex Domini immaculata.« Alia predicatio apostolorum: Legem Domini custodite, quia lex Dei iustos, sanctos et immaculatos uos reddat. »Conuertens animas.« Unde et quo? ab iniquitate ad iustitiam. »Testimonium Domini fidele,« ideoque tenendum  est. Fidele quidem, quia non mentitur. Sunt autem testimonia Domini: »Date et dabitur uobis, dimittite et dimittetur uobis ,« et similia. »Sapientiam prestans paruulis,« id est humilibus, unde scriptum est: »Sinite paruulos uenire ad me, talium est enim regnum celorum .« Et alibi: »Quia abscondisti hec a sapientibus et prudentibus, et reuelasti ea paruulis .«---»Iustitie Domini recte,« quia »reddet unicuique iuxta opera sua .«---»Letificantes corda,« bonorum. »Preceptum Domini,« id est Nouum Testamentum lucidum; quod nullo uelamine tegitur. »Illuminas oculos,« cordis uidelicet. »Timor Domini sanctus,« quia sanctos facit, ideoque timendus est. »Initium sapientie timor Domini .«---»Permanens in  seculum seculi,« quia cum dilectione fit, que semper erit.

»Iudicia Domini, uera, iustificata in semetipsa.« Non ab alio. Nam quia naturaliter iustus est Deus, naturaliter iusta sunt iudicia eius. »Desiderabilia super aurum, et lapidem pretiosum multum,« id est, in omnibus secularibus diuitiis, preferenda sunt iudicia Dei. »Et dulciora super mel et fauum,« quia ad ineffabilem delectationem atque dulcedinem sanctos perducunt. Sed quibus sunt dulcia? sanctis quidem. Unde hoc? »Etenim seruus tuus custodit ea,« ac si dicat: Nisi dulcia quidem essent, sancti tui ea non custodirent. »In custodiendis illis retributio multa.«---»Si custodieritis, inquit Dominus, precepta mea, manebitis in mea dilectione ,«  qua maior retributio esse non potest.

»Delicta quis intelligit?« Quis se, inquit, peccatorem esse cognoscit? quis sua peccata Domino confitetur, nisi ille qui dicit: »Ab occultis meis munda me, Domine,« id est ab his que in secreto cordis, uel alio nesciente, peregi? Et ab alienis parce seruo tuo, id est ab his que publice fiunt, uel que nondum feci.

»Si mei non fuerint dominati tunc immaculatus ero.« Si, inquit, ista peccata non fuerint mei dominati. Tunc enim nostra sunt peccata, quando ab eis dominati et deuicti fuerimus, aliter essent aliena. Tunc immaculatus ero, »et emundabor a delicto maximo,« quod est superbia, que etiam in bene actis  cauenda est. »Et erunt ut complaceant eloquia oris mei.« Si, inquit, peccatis mundatus fuero, tunc mea eloquia talia erunt que tibi placere possint, quia »non est speciosa laus in ore peccatoris .«---»Et meditatio cordis mei,« postea semper erit in conspectu tuo, Domine, adiutor meus et redemptor meus.



EXPOSITIO PSALMI XIX.

»Exaudiat te Dominus in die tribulationis.« uox Prophete: ueni, Christe, uenisti Saluator, uadis pro nobis ad immolandum, homo es, auxilio indiges, deprecare Patrem, et Dominus exaudiet te in die tribulationis, id est in tempore passionis. »Protegat te nomen Dei Iacob.« Quia tu in nomine Domini uenisti. Unde ipse ait: »Ego a meipso non loquor  .«

»Mittat tibi auxilium de sancto,« id est de seipso. »Et de Sion tueatur te.« Sion, specula interpretatur. Significat autem, et Ecclesiam, et celestem Ierusalem. Et de Sion tueatur te, id est de excelsa celorum specula, in qua residet te defendat.

»Memor sit omnis« et uniuersalis »sacrificii tui,« quia pro omnium salute oblatus est.

»Et holocaustum tuum pingue fiat,« id est letum et acceptabile. uel pingue fiat, hoc est omnes in te credentes redimat et saluet, siue Iudei fuerint, siue gentiles.

»Tribuat tibi secundum cor tuum,« id est desiderium tuum, et uoluntatem tuam. »Et omne consilium  tuum confirmet.« Petat aliquis consilium a Christo: »Magister, quid faciendo uitam eternam possidebo? Diliges, inquit, Dominum Deum tuum ex toto corde tuo, et proximum tuum, sicut teipsum .« Hoc est consilium Christi, quod in pluribus quidem adeo confirmatum est ut pro Dei dilectione morerentur.

»Letabimur in salutari tuo.« Ideo, inquit Propheta, tibi salutem deprecor, quia et ego, et ceteri, qui tuum aduentum exspectamus de tua salute letabimur. Hanc autem et transitiue et intransitiue intelligere possumus. »Et in nomine Domini Dei nostri magnificabimur,« quia »quicunque inuocauerit nomen Domini, saluus erit ,« uel per nomen Christi, quia Christiani uocabimur.

 »Impleat te Dominus omnes petitiones tuas.« Audi petitiones Filii: »Clarifica me, Pater, apud temetipsum.« Cui Pater: »Clarificaui, inquit, et iterum clarificabo .« Itemque: »Pater, serua eos quos mihi dedisti .« He autem petitiones sunt implete, quia et ipse est clarificatus, et isti conseruati.

»Nunc cognoui quoniam saluum fecit Dominus christum suum.« Prouidens, per Spiritum sanctum, resurrectionem et ascensionem. Et preterito pro futuro utitur. »Exaudiet illum de celo sancto suo,« id est mittet illi auxilium de sancto.

»In potentatibus salus dextere eius.« Quia et per hanc omnes gentes credent, »et mors illi ultra non  dominabitur .« uel quoniam ques ipse saluabit, potentes erunt.

»Hi in curribus, et hi in equis.« Peccatores, inquit, in diuitiis seculique honoribus letantur, et in fortuna que in rotis describitur. Partem illam que dignior est, pre ceteris posuit.

»Nos autem in nomine Domini Dei nostri inuocabimus,« per Dominum nostrum Iesum Christum; semper dicentes.

»Ipsi obligati sunt, et ceciderunt,« Obligati uitiis et diuitiis, seculique honoribus et compede mortis. Et ideo in penam et in mortem cadunt. »Nos autem surreximus,« ab infidelitate, de limo profundi. »Et erecti sumus,« ad celestia et diuina contemplandum, ea que sursum sunt, aspicientes.

 »Domine, saluum fac regem nostrum, et exaudi nos in die qua inuocauerimus te,« in nomine ipsius, quia ipse ait: »Quodcunque petieritis Patrem in nomine meo, det uobis .«



EXPOSITIO PSALMI XX uOX PROPHETAE.

»Domine, in uirtute tua letabitur rex,« id est, in diuina uirtute qua diabolum superauit. »Et super salutari tuo exsultauit uehementer,« id est de salute sibi uel suis per se attributa. »Desiderium cordis eius tribuisti ei,« quia super uelle suum resurrexit, infernum spoliauit, et mundum redemit. »Et uoluntate labiorum eius non fraudasti eum,« labia Dei; prophete et apostoli sunt; uolebant prophete, ut  Christus carnem sumeret eosque de inferno eriperet; apostoli uero resurrectionem desiderabant. Hec omnia facta sunt.

»Quoniam preuenisti eum in benedictionibus dulcedinis.« Ac si dicat: Omnes eius uoluntates compleuisti, quia multum et ultra omnes dilexisti; dilexisti quidem, quia in benedictionibus illum preuenisti. Prius enim quam homo fieret ab omnibus patriarchis et prophetis benedictus est. »Posuisti in capite eius coronam de lapide pretioso.« Diabolum quidem uicit, regnum abstulit, celos coronatus ascendit. Ecclesiam autem coronam uocauit, quia apostoli, martyres, confessores, uirgines et episcopi in ea fulgent quasi lapides pretiosi.

»uitam petiit a te,« id est resurrectionem. »Et  tribuisti ei longitudinem dierum in seculum seculi,« quia »quod mortuus est peccato mortuus est semel; quod autem uiuit, uiuit Deo .«---»Magna est gloria eius in salutari tuo.« Magna est, inquit, gloria in te, quia resurrexit, celos ascendit, et a dextris tuis sedet. »Gloriam et magnum decorem imposuisti super eum.« Gloriosos et decoros super eum qui Ecclesie est fundamentum edificasti; fundamentum enim aliud, ut ait Apostolus, nemo potest ponere, preter Christum . uel gloriam, quia resurrexit. Honore autem, quia ab omnibus honoratur.

»Quoniam dabis eum in benedictionem in seculam seculi.« Et hoc, inquit, scio quia ab omnibus  honorabitur et uenerabitur, quia in eternum omnes cum benedicent. Nulla namque dies est, in qua in Ecclesia Dominus Deus Isrel, et benedictus qui uenit in nomine Domini non decantatur. uel, dabis eum gentibus in benedictionem, quia »in eo benedicentur omnes gentes .«---»Letificabis eum in gaudio cum uultu tuo.« Letabitur Christus in die iudicii, cum uultus et gloria Dei, quam in se credentibus promisit, Ecclesie manifestabitur. »Quoniam rex sperauit in Domino.« Merito, inquit, eum, letificabis, quoniam in te sperauit, secundum humanitatem.

»Et in misericordia Altissimi non commouebitur,« quia nunquam sine misericordia est, uel erit.

»Inueniatur manus tua omnibus inimicis tuis.«  Hic conuertit se, ad ipsum regem, atque ita fatur: Inueniatur, o rex, uirtus, potentia, et maiestas tua ab his qui te humilem recipere noluerunt. uel etiam, inueniant et cognoscant, et te Deum esse credant. Repetitio. »Dextera tua inueniat omnes qui te oderunt,« ad saluandum uel perdendum. »Pones eos ut clibanum ignis,« quia eterno comburentur igne. Quando? »In tempore uultus tui,« id est in die iudicii, cum facie ad faciem eum uidebunt, et tunc reuelabitur uultus et gloria Domini, »et uidebit omnis caro salutare Dei .«---»Dominus in ira sua conturbabit eos,« dicens: »Ite, maledicti, in ignem eternum .« Ignis autem quid faciet? uis audire quid? »Et deuorabit eos ignis.«

»Fructum eorum de terra perdes.« Quia cum  operibus suis eos destruet. uel imitatores illorum a consortio sanctorum et a terra uiuentium separabit. Confirmatio. »Et semen eorum a filiis hominum,« id est a sanctis. Et merito. »Quoniam declinauerunt in te mala.« Que sibi uidelicet futura uidebant, neque occidere maluerunt quam locum et gentem amittere. uel in te mala declinauerunt, quia omnem furorem, omnemque nequitiam suam te crucifigendo tibi ingesserunt. uel quia mortem et penam, quam primus homo promeruit, te pati et soluere compulerunt. »Cogitauerunt consilia que non potuerunt stabilire,« cogitauerunt enim nomen tuum de terra auferre, et sepulcrum, ne forte resurgeres custodire. Hoc autem non potuerunt stabilire, quia et resurrexisti, et nomen tuum ubique manifestatur. Unde  scio quia »pones eos deorsum,« id est in fugam, ut neque resipiscant neque saluentur. uel dorsum, ut in omnibus sint subiecti. uel dorsum, ut sola terrena et transitoria diligant.

»In reliquiis tuis preparabis uultum eorum.« Quia ad ea que tu omnino derelinquis, et non uis, illi preparati et uoluntarii sunt. Quod enim tu uis illi nolunt. Aliter. In reliquiis tuis preparabis uultum eorum. Quia Elias et Enoch, quos Dominus ad prefudendum cum Antichristo, uiuos reliquit, errorem et maculas a uultibus eorum abstergent, et Ecclesie coniungent, que nec maculam habet, nec rugam. Et ut hoc fiat.

»Exaltare, Domine, in uirtute tua,« id est resurge,  et mane in equalitate Patris. uel ostende potentiam et maiestatem, qui prius uenisti in humilitate. Nos autem »cantabimus, et psallemus uirtutes tuas.«



EXPOSITIO PSALMI XXI.

»Deus, Deus meus, respice in me.« uox Dominici hominis in cruce pendentis. Respice, inquit, Pater, et uide humilitatem meam; respice que, et quanta in cui obedientiam mundique redemptionem mala patiar, respice Filium tuum in cruce pendentem, respice clauos, respice coronam, respice seruos in Dominum insultantes. »Quare me dereliquisti?« Nunquid Pater derelinquere Filium potuit? Nonne semper Filius est in Patre, et Pater in Filio est? Utique. Quomodo eum dereliquit? Ipsemet dicat, qui solus  uerax est, cui maxime credendum est. »Longe a salute mea.« Audis quid dicit. Se derelictum conquerebatur, salutem superius postulabat; hoc enim predicta uerba sonare uidentur. Nunc autem, superius factam orationem a sua salute longe esse dicit. Quid igitur erat quod postulabat, quandoquidem non sibi salutem querebat? Sequitur: »uerba delictorum meorum.« Ac si dicat: Quod me derelictum dico, quod salutem deprecor, non mereo, sed hec uerba delictorum meorum sunt, id est pre delictis meorum.

»Deus meus, clamabo per diem, et non exaudies.« Quasi dicat uere meos dereliquisse uideris, quoniam clamantes eos non exaudis. »Deus, clamabo per diem et noctem,« id est mei sine intermissione omni tempore clamabunt. »Et non exaudies.« uel clamabant  per diem, id est pro prosperitate amissa, ut ea rehabeatur, et non exaudies. »Et nocte,« id est, pro imminente aduersitate, ut ab ea liberentur, »et non exaudies. Et non ad insipientiam mihi.« Quod non exaudiuntur, inquit, hoc non ad insipientiam, sed ad maximam sapientiam eis continget, quia, dum huius seculi prospera petentes non exaudiuntur, scient se in mundanis quidem et transitoriis, uiteque huius blanditiis tibi placere non posse. Itemque, dum pro aduersitate, ut ab ea liberentur, orauerint, et non exaudies. Per multas quidem tribulationes sese in regnum celorum oportere intrare  cognoscent, quod solum est sapere.

»Tu autem in Sancto habitas, laus Isrel.« Quia superius dixit, quare me dereliquisti, me in huius  uerbi ambiguitate qui, erraret? Adiecit: Tu autem in Sancto habitas: Non me, inquit dereliquisti, ut Iudei putabant, dicentes: »Deus dereliquit eum, .« Sed semper mecum fuisti, a quo nichil in deitate differs. »Laus Isrel,« id est, quem laudat, uel per quem laudatur Ecclesia. »In te sperauerunt patres nostri,« patriarche et prophete »sperauerunt et liberasti eos« ab inimicis et aduersariis suis. »Ad te clamauerunt, in tempore tribulationis, et salui facti sunt; in te sperauerunt, et non sunt confusi.«

»Ego autem sum uermis, et non homo,« id est uilis et despectibilis. Quid enim uerme uilius? Aliter: Illos saluasti qui in peccatis nati fuerunt: ego autem, qui uermis sum, et non simpliciter homo, sum factus  »opprobrium hominum et abiectio plebis.« Ut enim uermis ex solo ligno sine patre nascitur, ita et Christus ex sola uirgine, sine uirili semine natus est. Unde Isaias ait: »Noli timere, uermis Iacob .« Opprobrium hominum factus est, propter crucem et spineam coronam. Et »abiectio plebis,« quia Barabbam elegerunt. Omnes uidentes me deriserunt me, dicentes: »uah, qui destruis templum Dei,« et: »Si Filius Dei es, descende nunc de cruce .«---»Locuti sunt labiis,« id est cogitauerunt et locuti sunt nequitiam, »et mouerunt caput,« quia pretereuntes illudebant ei, mouentes capita sua. uel mouerunt caput, quia Christum respuerunt, et sibi aliud caput fecerunt, diabolum scilicet, uel Cesarem. »Sperauit in Domino, eripiat eum,« de manibus  nostris. »Saluum faciat, quoniam uult, eum,« ut ipse dicit. Ironice de Christo dicebant Iudei, et uerum tamen dicebant.

»Quoniam tu es qui extraxisti me de uentre.« Extraxit quidem, quia contra legem nature de uirginali utero eum deduxit. uel de Synagoga eum extraxit; que turpitudinis et iniquitatis est reconditio, et Ecclesie coniunxit, in qua celestes thesauri reponuntur. »Spes mea ab uberibus matris mee,« id est, ex quo homo fui; prius enim quam homo fuisset, in nullo se maiore sperare poterat. »In te proiectus sum ex utero,« id est in tuam tutelam, ex quo ex utero processi; a diuinitate namque tuebatur humanitas. »De uentre matris mee, Deus meus es tu,« et ideo »ne discesseris a me,« quia semper mecum  eris. Quod oportet, »quoniam tribulatio proxima est.« Unde in Euangelio: »Surgite, eamus. ecce appropinquauit qui me tradet .«---»Et non est qui adiuuet,« neque angelus, neque homo, nisi tu solus.

»Circumdederunt me uituli multi.« Iudei pingues, luxuriantes, indomite ceruicis, »tauri pingues obsederunt me.« Anna et Caiphas, ceterique maiores, tauri quidem, quia superbi; pingues autem, quia malitia pleni erant. »Aperuerunt super me os suum,« palam et alta uoce me blasphemantes. uel, os suum, id est intentionem et affectum, quo me occiderunt. »Sicut leo rapiens, et rugiens, sicut aqua effusus sum,« ad totius uidelicet gentis purgationem. Quia sanguine eius mundati sumus. Sicut aqua effusus  sum ad ruinam et mortem multorum; aqua enim effusa, pedibus labentibus, homines multoties cadere facit. uel, sicut aqua effusus, quia doctrina Euangelii, a me quasi ab uno fonte procedens, ubique terrarum sicca gentium corda germinare facit. »Et dispersa sunt omnia ossa mea.« Ossa Christi apostoli sunt, quibus corpus eius, quod est Ecclesia, sustinetur et roboratur. Hec autem dispersa sunt quia, »relicto eo, omnes fugerunt .« uel etiam dispersi sunt ad predicandum.

»Factum est cor meum tanquam cera liquescens.« Pro mortis dolore intelligi potest, quia dixit: »Tristis est anima mea usque ad mortem .« uel, cor Christi apostoli sunt: uenter eius, Ecclesia.  Apostoli autem in medio Ecclesie quasi cera liquescens erant, quia alios illuminabant, et seipsos ieiuniis et orationibus affligebant, et ab impiis tribulabantur. uel cor suum, id est tota Ecclesia, quam pre omnibus dilexit, cui suum consilium dedit, quam diuina sapientia imbuit, prius lapidea et dura, nunc est humilis et pia, omnique misericordia plena.

»Aruit tanquam testa uirtus mea.« Quia prius mortalis et corruptibilis erat, postea uero immortalis et incorruptibilis factus est. uel etiam aruit, quia se mortuum et sine uigore ostendit, neque seipsum defendit, qui aliis auxiliari solebat. »Et lingua mea adhesit faucibus meis.« Quia »quasi ouis ad occisionem ductus est, et non aperuit os suum  .«---»Et in puluerem mortis deduxisti me,« id est in locum sepulture, uel in infernum. »Quoniam circumdederunt me canes multi,« id est Iudei sine causa latrantes, neque a perigrinis latrones decernentes quique Barabbam latronem congaudebant, et contra me custodem et amicum latrabant. »Consilium malignantium« Iudeorum »obsedit me. Foderunt manus meas et pedes meos,« hoc ad litteram. »Dinumerauerunt omnia ossa mea,« id est dinumerabilia fecerunt, me in cruce extenso. uel omnia ossa mea numerauerunt, quia numerantes discipulos, dixerunt: Tot sunt, uidete ut omnes capiantur.

»Ipsi uero considerauerunt et inspexerunt me.« Idem ipsi, et non mutati ab iniquitatis proposito,  considerabant qualis essem, et solum corpus uidentes, purum hominem esse putabant. »Diuiserunt sibi uestimenta mea,« secundum litteram. »Et super uestem meam miserunt sortem.« Quod autem uestimenta diuiserunt, suam discordiam et errorem regnique diuisionem significabant. Quod uero inconsutilem et meliorem uestem non diuiserunt, Ecclesie concordiam significabant, que macula caret et ruga. »Tu autem, Domine, ne elongaueris auxilium tuum a me,« quia die tertia resurgam. »Ad defensionem meam aspice,« ne mihi inimici preualeant.

»Erue a framea, Deus, animam meam.« Erue, inquit, animam meam, uel sanctam Ecclesiam, pro dilectione quam erga me habet, a framea, a morte, a diabolo, ab insidiis hereticorum. »Et de manu  canis unicam meam,« anima eius unica, quia sola sine peccato est; Ecclesia unica, quia sola credit. Canis infernus intelligitur, qui more canino auide cuncta uorat. uel, erue de manu canis, id est potestate Iudei populi sine causa latrantis.

»Salua me ex ore leonis.« Per leonem, eumdem populum significamus qui omnibus nequitia preeminet. »Et a cornibus unicornium humilitatem meam.« Unicornis erat populus Iudaicus, quia solus uno cornu erigebatur, id est de lege et testamento superbiebat, quo ceteras gentes uentilabat atque uincebat. Quod si feceris, »Narrabo nomen tuum fratribus meis.« Hoc fecit Christus post resurrectionem, quia apostolorum sensus aperuit, ut Scripturas  intelligerent . »In medio Ecclesie laudabo te,« quia in omnem terram apostolos predicare mittam. uel, in congregatione apostolorum laudabo te, que est primitiua Ecclesia, dicens: »Qui timetis Dominum laudate eum;« uos, inquit, apostoli, laudate Dominum, qui eum timetis. »Uniuersum semen Iacob, glorificate eum.« Iacob, qui uitiorum supplantator, Ecclesiam significat, que quotidie penitendo diabolum supplantat. Uniuersum autem semen Ecclesie, apostoli sunt, quia ex his, quasi ex paucis granis exorta, totum mundum impleuit. Hi autem glorificauerunt Dominum, quia ubique eum predicauerunt. »Timete eum, omne semen Isrel,« idem est Isrel semen quod semen Iacob. »Quoniam non spreuit neque despexit deprecationem pauperis,«  cuius pauperis? de quo scriptum est: »Qui, cum omnium diues esset, pro nobis pauper factus est .«---»Nec auertit faciem suam a me, et cum clamarem ad eum exaudiuit me.« Hic euidentissime apparet quoniam non de se superius dixit: Deus meus, clamabo per diem, et non exaudies; contraria enim sunt exaudiri, et non exaudiri. Hic enim se exauditum dicit: ibi uero non exaudies.

»Apud te laus mea in Ecclesia magna.« Mutatio persone, quod ego, inquit, in magna et uniuersali Ecclesia laudor, a te est. uel, laus que in Ecclesia est, de te quidem fit. Unde Apostolus: »Qui gloriatur in Domino glorietur .«---»uota mea reddam in conspectu timentium eum.« Nunc, inquit, in conspectu Iudeorum oblatus sum, dehinc autem  in conspectu sanctorum qui Deum timent, in Ecclesia quotidie immolabor. »Edent pauperes, et saturabuntur,« de quibus dicitur: »Beati pauperes spiritu .« Hi pauperes edent corpus Christi, et saturabuntur pane, neque amplius famem patientur. »Et laudabunt Dominum qui requirunt eum. uiuent corda eorum in seculum seculi,« quia uiuum panem comedent, idcirco in eternum uiuent; unde etiam dictum est: »Nisi manducaueritis carnem Filii hominis, non habebitis uitam in uobis .« »Reminiscentur et conuertentur ad Dominum.« Obliti, inquit, diaboli, reminiscentur Domini, cuius per lignum uetitum obliti fuerant. Et conuertentur ad Dominum, relictis uitiis, »uniuerse fines terre.« »Et adorabunt in conspectu eius uniuerse familie  gentium,« quia in nomine Iesu omne genu flectetur . »Quoniam Domini est regnum,« quia, deuicto diabolo, regnum accepit. »Et ipse dominabitur omnium gentium.«

»Manducauerunt et adorauerunt omnes pingues terre.« De supradicto, inquit, sacrificio, manducabunt omnes sancti, qui montes sunt coagulati et pingues. Et adorabunt Dominum.

»In conspectu eius cadent omnes qui descendunt in terram.« Nullus enim nascitur, nullus in hunc mundum uenit, nullus in terram cadit qui aliquo tempore Deum non adoret; uel, omnes qui a superbie elatione in humilitatem et Ecclesiam descendunt, in conspectu Domini simpliciter cadunt; siue omnes  qui in terram descendunt, qui sola terrena concupiscunt, qui celestia non contemplantur, in conspectu Domini, et eo uidente, in die iudicii in infernum cadent. »Et anima mea illi uiuet,« quam Iudei mortuam esse putabant. uel anima mea, id est Ecclesia, pro qua passus sum, quia omnia que habet homo dabit pro anima sua; nichil enim hominis habuit Christus quod pro Ecclesia non dedit. Illi uiuet, quia, non sua queret, sed que Iesu Christi, que omnibus sunt ad salutem. Repetitio. »Et semen meum seruiet ipsi,« id est, filiis promissionis.

»Annuntiabitur Domino generatio uentura.« Namque, etsi apostoli predicarent, sibi tamen uel seipsos non predicabant, sed Dominum et Domino Euangelium nuntiabant. Siue generatio per fidem et  baptismum uentura Domino annuntiabitur, et docebitur ab apostolis. Confirmatio. »Et annuntiabunt celi,« id est apostoli, »iustitiam eius.« Quibus? »populo qui nascetur,« et fonte baptismatis regenerabitur. »Quem fecit Dominus« esse suum, et ante secula predestinauit.



EXPOSITIO PSALMI XXII.

»Dominus regit me.« uox Ecclesie: Hactenus, inquit, dum diabolus regnauit, misera fui, omnibus indigens; nunc autem, eo deuicto, quia Dominus regnat, qui diues est, et omnium copiosus, »nichil mihi deerit. In loco pascue ibi me collocauit,« quo, inquit, modo mihi aliquid deesse poterit, cum in loco pascue, inque omnibus diuitiis sim collocata? In Ecclesia enim, et Nouum et uetus Testamentum  est, et Deus ipse qui est panis uiuus, quibus sanctorum anime reficiuntur. »Super aqua refectionis educauit me,« quia diuina sapientia pascitur Ecclesia. Unde dicitur: »Omnes sitientes, uenite ad aquam .« uel super aqua refectionis, id est in baptismo abluendo peccata. »Animam meam conuertit.« Ad se, inquit, conuertit animam meam, que pondere peccati grauata erat.

»Deduxit me super semitas iustitie.« Super semitas me deduxit, per quas ad celestia iusti gradiuntur. »Propter nomen suum,« non ex meis meritis, ideoque iam nichil timeo. »Si enim Deus pro nobis, quis contra nos?«  »Nam, et si ambulauero in medio umbre mortis, non timebo mala.« Quamuis, inquit, ingerantur mihi passiones  mortis, que aliud non sunt quam mortis umbra, cum non mortem, sed potius uitam prestent, tamen nichil timebo: uel per umbram mortis, id est per medios peccatores, quibus mors et diabolus preeminet. »Quoniam tu mecum es,« sicut scriptum est: »Ecce ego uobiscum sum omnibus diebus usque ad consummationem seculi .«

»uirga tua et baculus tuus, ipsa me consolata sunt.« Per uirgam regimen et sceptrum, per baculum autem sustentationem et adiutorium intelligimus. Ergo quia Dominus regit et sustentat defenditque Ecclesiam, nullum timet inimicum tanto adiutore consolata. Possumus autem, per uirgam et baculum, discipline correctionem intelligere.

 »Impinguasti in oleo caput meum.« Per caput mentem, per oleum uero sancti Spiritus gratiam, uel misericordiam, figuramus, ut sic dicat: Impinguasti in oleo caput meum, quia in tua misericordia, uel sancti Spiritus gratia, mentem letificasti. »Et calix tuus inebrians quam preclarus est!« Calix Dei diuine Scripture intelligitur. His autem spirituales uiri inebriantur: qui enim patrem et matrem fugit, domumque propriam, aurum, argentum, agros et uineas dereliquit, et uilissimis indutus uestimentis in eremum fugit, nonne ebrius his esse uidetur? Hoc enim multi sanctorum fecerunt, tali calice inebriati.

»Et misericordia tua subsequetur me.« Subsequitur nos misericordia Dei, quasi custos et pastor, ne a lupo et diabolo rapiamur. »Omnibus diebus  uite mee,« id est, usque ad seculi consummationem. Et hoc ideo fit, »ut inhabitem in domo Domini,« id est in celesti Ierusalem. »In longitudinem dierum.« Quandiu, inquit, super me diabolus regnauit, cum eo quidem habitaui in inferno; nunc autem quia »Dominus regit me«, in admirabili domo sua in eternum manebo.



EXPOSITIO PSALMI XXIII.

»Domini est terra et plenitudo eius.« Dominus, inquit Ecclesia, rex est, ipse regnet; sua est terra, nullus in terreno regimine glorietur. uel, »Domini est terra,« id est, caro humana in baptismo innouata, quia iam »non regnat peccatum in nostro mortali corpore «---»Orbis terrarum et uniuersi  qui habitant in eo,« id est totus mundus cum habitatoribus suis. uel, Domini est terra, id est, uniuersalis Ecclesia, que, quasi in medio maris posita, undique aduersitatibus concutitur. »Quia ipse super maria fundauit eum.« Super maria fundata est Ecclesia, quia iuxta amaras huius seculi fluctuationes sita est. Siue, super maria, et non sub mari fundata est; quia nullis impiorum tormentis superatur. uel, quia non ei uitia, sed ipsa uitiis dominatur. »Et super flumina preparauit eam.« Preparauit utique Dominus Ecclesiam super flumina, quia super multos populos doctores constituit et episcopos. Possumus etiam, per maria et flumina, prophetas et apostolos intelligere, qui Ecclesie sunt fundamentum.

 »Quis ascendet in montem Domini?« Constituta est Ecclesia, preparatus est mons domus Domini in uertice montium. Sed quis, inquit, in hunc montem ascendet? Quis se Ecclesie associabit? »Aut quis, , stabit in loco sancto eius?« Ascendere namque cuiuslibet est; stare autem, prudentium et perfectorum. Ascendit enim Iudas, sed minime stetit. Ascenderunt multi alii, sed conuersi abierunt retrorsum. Quis igitur stabit? Sequitur:

»Innocens manibus, et mundo corde,« id est, qui neque operatur neque cogitat mala: in manibus enim, opera; in corde autem, cogitationes intelligimus. »Qui non accepit in uanum animam suam,« baptismatis fonte purgatam. In uanum namque animam puram recipit, qui eam postea uitiis commaculat.  »Nec iurauit in dolo proximo suo,« quomodo eum decipere posset. Hic qui talis est? »Accipiet benedictionem a Domino,« quia inter illos erit quibus in die iudicii dicturus est Dominus: »uenite, benedicti Patris mei .«---»Et misericordiam a Deo, salutari suo;« quia misericors fuit, misericordiam inuenit. »Hec est generatio querentium Dominum.« Ex talibus, inquit, constituitur Ecclesia; hi sunt qui Dominum querunt, qui faciem Dei Iacob uidere cupiunt. Diapsalma.

»Attollite portas, principes, uestras.« Unusquisque homo quinque portas habet; habet enim uisum, auditum, gustum, odoratum, et tactum. He autem porte, nisi singulis uirtutibus, quasi singulis custodibus, custodiantur, per eas diabolus frequenter  ingreditur et regreditur: sed, quoniam predicta generatio iam Dominum querit, et diabolus et eius porte ab hominibus fugerunt, porteque eternales leuate sunt, quia soli eterno Regi predicti sensus aperiuntur. Aliter. Postquam primum hominem de paradiso anti quus hostis extraxit, quibus in infernum prorumperet, portas ei aperuit: alii enim per auaritiam, alii per superbiam, alii per luxuriam mortem et penam ingrediuntur: hec sunt ille porte quas malignus spiritus nobis aperuit; he sunt, que hic auferri precipiuntur. »Et eleuamini, porte eternales,« fides, spes, caritas, cetereque uirtutes, que eterni regni ianue sunt, unde et eternales dicimus. He autem aperte sunt, quia per  has, et Deus in nos, et in celestem patriam nos introducimur. Itemque. »Tollite portas, principes, uestras,« id est, uos, maligni spiritus, auferte potestatem et retinacula, quibus hactenus in inferno sanctos detinuistis; uos autem, patriarche et prophete, eternales porte, eleuamini, celos ascendite. »Et introibit rex glorie« uobiscum in gloriam.

»Quis est iste rex glorie?« uis audire qualis? »Dominus« qui omnibus dominatur, »fortis« quia diabolum uicit, »potens,« imo et omnipotens Sed ubi potens? »in prelio,« ubi quales fuerint uires cuiusque manifestantur.



EXPOSITIO PSALMI XXIu.

»Ad te, Domine, leuaui animam meam.« uox  Ecclesie. Tunc ad Dominum animam eleuamus, quando in bonis operibus perseueramus. Recipe, inquit, Domine, animam meam, quam ad te eleuaui, tibique obtuli. »Deus meus, in te confido,« non in me, non in homine, non in meis uiribus, sed in te confido. Ideoque, »non erubescam,« sicut illi qui idola coluerunt, de quibus dicitur: »Quem igitur fructum habuistis in illis in quibus nunc erubescitis?« 

»Neque irrideant me inimici mei.« Irridebant namque gentiles sanctos, et idola sua digito monstrantes dicebant, licentes: Ubi est Deus uester quem creditis, quem exspectatis, et hoc frustra? »Etenim uniuersi qui te exspectant non confundentur. Confundantur omnes iniqua agentes superuacue.« Omnes quidem inique agunt. non tamen omnes superuacue.  Qui enim mentitur, inique agit. »Omnis autem homo mendax .« Omnis igitur homo inique agit. Ergone omnes confundentur? Absit! Quis igitur? Qui hec superuacue quidem agit, id est qui in malo perseuerat.

»uias tuas, Domine, demonstra mihi.« Quia, inquit, inique agens peribit, monstra mihi uias tuas, ne erroris uia deceptus, ego quoque confundar et peream. »Et semitas tuas edoce me.« uias dixi, nunc autem semitas uoco, quia »arcta uia est que ducit ad uitam .«

»Dirige me in ueritate tua.« Tu, inquit, rectus et uerax es, ego autem mendax et tortuosus; dirige me ergo, Domine, ut secundum ueritatem tuam incedere  ualeam; edoce me euitare malum et eligere bonum. »Quia tu es, Deus, saluator meus, et quia te sustinui tota die.« Te ex antiquis temporibus in mundum uenturum esse prophete predixerant, te, Christe, exspectaui. Tu, me dirige et doce.

»Reminiscere miserationum tuarum, et misericordiarum tuarum que a seculo sunt.« Semper, inquit, misericors fuisti, et adeo misericors ut carnem sumeres et crucem pro nobis subires. Huius igitur tante misericordie ne obliuiscaris.

»Delicta iuuentutis mee,« que per ignorantiam commisi, »et ignorantias meas ne memineris. Secundum misericordiam tuam memento mei,« quia merita nulla sunt, »propter bonitatem tuam, Domine. Dulcis et rectus Dominus.« Dulcis quidem,  quia felle et amaritudine caret, uel quia omnibus bona promittit. Rectus autem, quia, »reddet unicuique iuxta opera sua .«---»Propter hoc legem dabit delinquentibus.« In uia mandatorum tuorum positi sumus, per hoc iter ambulare debemus. Multi tamen, deuiantes et per uitiorum prerupta se precipitantes, delinquunt. Sed, quia Dominus noster dulcis est et rectus, in hac uia delinquentibus legem dedit dulcissimam. Hec enim lex delinquentibus attributa est, ut peniteant, conuertantur et saluentur. »Diriget mansuetos in iudicio,« cum, inquit, in iudicio uniuersali mansuetis annuntiandum fuerit, eos ad se Dominus diriget. Siue, illi qui eum in hoc seculo ab infidelibus iniuste iudicantur, in patientia et mansuetudine tamen persistunt, nec  aduersitatibus franguntur, recto itinere ad Dominum uadunt. Dirigit etiam mansuetos in iudicio, quia recte iudicandi eis tribuit discretionem. »Docebit mites uias suas,« quibus ad se peruenire possint Sed que sunt uie eius? Sequitur:

»Uniuerse uie Domini, misericordia et ueritas.« Nullus enim a Deo eligitur, nisi uel sola misericordia, ut Iacob, uel misericordia et ueritate, ut Iob. Sed quibus sunt he uie preparate? Sequitur: »Requirentibus testamentum eius et testimonia eius.« Testamentum Domini requirunt qui ea que dicunt spiritualiter intelligunt. uel, qui ad hoc laborant, ut testamento et adoptione Dei digni fiant. Et testimonia eius, in psalmis, et prophetis ceterisque  Scripturis. »Propter nomen tuum, Domine, propitiaberis peccato meo;« quia, inquit, due sunt uie per quas itur ad te, altera autem solummodo perfectorum est, id est, ueritas, propter nomen et misericordiam tuam mihi propitiare, »multa enim sunt peccata mea.«

»Quis est homo qui timet Dominum?« Gaudens Ecclesia de Dei dulcedine et bonitate, dicit: »Quis est homo qui timet Dominum?« Letetur, nichil timeat; si peccator est, non desperet, sed peniteat; conuertatur, et saluabitur. Hanc enim »legem statuit ei Dominus in uia quam elegit:« iustitia enim, pax, patientia, caritas, benignitas, uie sunt per quas incedere debemus. Hec est illa uia quam Dominus elegit. Sed si quis ab hac uia quandoque deuiauerit,  legem sibi positam recognoscat.

»Anima eius in bonis demorabitur,« huius qui per hanc uiam ingredietur. »Et semen eius hereditabit terram,« quia et ipse per opera que fecit, et imitatores eius, terram uiuentium inhabitabunt. »Firmamentum est Dominus timentibus eum,« per nos enim fragiles sumus. Sed quia supra firmam petram sumus firmati, minas equoris non timemus. »Et testamentum ipsius,« et ipse quidem nostrum firmamentum, et testamentum ipsius, quo bonis exemplis corroboramur, datum ad hoc »ut manifestetur illis« qui Deum timent; per hoc enim testamentum manifestatur et cognoscitur Dominus.

»Oculi mei semper ad Dominum.« Solet fieri ut  aliquis ad aliquid intuendum, intentius non considerans ubi pedem ponat, in foueam cadat. Quod iste omnino non timens ait: »Oculi mei semper ad Dominum,« nec laqueum timebo, »quoniam ipse euellet de laqueo pedes meos. Respice in me.« Respice, inquit, in me, quia ego quidem non respicio nisi ad te. »Et miserere mei,« quod debes, »quia unicus et pauper sum ego.« Unicus quidem, quia solus, et te solum adoro; pauper uero, quia nichil habens omnia possideo. Hoc autem et de Christo aptissime intelligi potest.

»Tribulationes cordis mei multiplicate sunt,« quia multis modis affligor. »De necessitatibus meis erue me,« ducens ad illud regnum in quo necessitates non patiar.

 »uide humilitatem meam et laborem meum.« uide, inquit, quia in magna tribulatione et labore sum, unde fieri potest quin aliquando fractus in peccata cadam, et ideo »dimitte uniuersa delicta mea. Respice inimicos meos, quoniam multiplicati sunt,« et multi quidem sunt. »Et odio iniquo oderunt me,« quia non uitia in me, sed ipsam naturam odio habent. »Custodi  animam meam« ab illorum fraudibus, »et erue me, ut non erubescam, quoniam speraui in te. Innocentes et recti adheserunt mihi,« aliter enim innocentes non essent nisi Ecclesie adhererent, »quia sustinui te. Libera, Deus, Isrel,« id est Ecclesiam; de se quasi de alio loquitur, »ex omnibus tribulationibus suis,« quas et a uitiis et ab hominibus patitur.



EXPOSITIO PSALMI XXu.


»Iudica me, Domine.« uox perfectorum. Non enim iudicium timet qui se iudicari rogat. »Quoniam ego in innocentia mea ingressus sum.« Ideo inquit, iudicium non timeo, quia innocenter uitam egi. »Et in Domino sperans non infirmabor.« Non infirmabor in opere, sed, sicut incepi, usque in finem operabor.

»Proba me, Domine, et tenta me.« Proba me, inquit, cognosce an uerum sit quod me innocenter uitam egisse dixi. Et tenta, ut probes qualis et quante constantie sim, quoniam quidem promisi, et me non infirmaturum esse spopondi. Quod, postquam feceris, »ure renes meos et cor meum.« Postquam, inquit, me probaueris, si quam in me uitiorum  maculam inueneris, hanc exure, hanc sancti Spiritus igne destrue; sin uero nichil repereris, ad maiorem me dilectionem accende.

»Quoniam misericordia tua ante oculos meos est.« Quia neque ego misericordie, neque misericordia mei obliuiscitur. »Et« quoniam »complacui« tibi »in ueritate tua.« Quod enim uerum dico, tuum est; quod autem mentior, meum est: tua est igitur ueritas, meum autem mendacium. Tua es ergo ueritas, in qua tibi complacui. Et quoniam »non sedi cum concilio uanitatis,« id est cum consiliantibus uanitatem; et quoniam »cum iniqua gerentibus non introibo.« Quid est non introibo? id est, eamdem iniquitatem facere non aggrediar. Siue mortem et penam non introibo, quam illi procul  dubio ingressi sunt. Et quoniam »odiui ecclesiam malignantium,« id est, congregationem malorum. »Et cum impiis non sedebo,« id est, ad eorum similitudinem, in impietate non perseuerabo. uel etiam, in tormentis cum illis non ero; quoniam hoc feci uel illud, ideo iudicium non timeo, quin confidenter dicam: »Iudica me, Domine.« Et quoniam »lauabo inter innocentes manus meas.« Cum innocentibus, inquit, habito, quia malignantium odiui ecclesiam, inter quos positus, a cunctis uitiorum sordibus opera mea lauabo; manus enim opera significant. Et quoniam »circumdabo altare tuum, Domine.« Altare Dei Ecclesia est, siue Nouum et uetus Testamentum, quia in his fit commemoratio natiuitatis, passionis, resurrectionis, corporis et sanguinis  Domini. Hoc autem altare circumdant sancti; sed cur circumdant? ut laudis Dei uocem audiant, hoc est quod sequitur. »Ut audiam uocem laudis tue,« Quicunque laudes Dei audire desiderant, ad hoc altare concurrant, hec duo Testamenta circumdent: hic enim apostolos,patriarchas et prophetas Deum laudantes inuenient. »Ut enarrem uniuersa mirabilia tua.« Hic Domini sui pecuniam abscondere non uult; iste peram non portat ubi thesaurum recondat, sed que gratis accepit, gratis cunctis impertire desiderat. Quoniam, inquit, et hec et illa faciam, ideo in Domino sperans non infirmabor.

»Domine, dilexi decorem domus tue,« id est animam uirtutibus ornatam, mentis et corporis castitatem.  Confirmatio. »Et locum habitationis glorie tue.«---»Nescitis quia templum Dei estis, et Spiritus sanctus habitat in uobis .«

»In quorum manibus iniquitates sunt.« Quia omnia illorum opera iniusta et iniqua sunt. »Dextera eorum repleta est muneribus,« quibus decipiant innocentes. »Ego autem in innocentia mea ingressus sum,« quia innocenter uitam egi. »Redime me,« ab omnibus inimicis, »et miserere mei. Pes meus stetit in directo,« quia a recto tramite non claudicaui. Et quandiu ero, »in ecclesiis« et sanctis congregationibus »benedicam te, Domine.«



EXPOSITIO PSALMI XXuI.

»Dominus illuminatio mea.« uox Ecclesie. In tenebris quondam eram, in cecitate iacebam, sed  ueniente Christo, »populus qui sedebat in tenebris, uidit lucem magnam .« uenit lux uera, que illuminat omnem hominem uenientem in hunc mundum . »Et salus mea,« ipse me illuminauit, ipse me saluauit: »quem« igitur »timebo? Dominus protector uite mee.« Redemit inquit, Dominus animam meam, illuminauit, saluabit et proteget eam, ne amittat. »A quo  trepidabo?« uideo hostes, uideo malignos spiritus, uideo incurrentes tyrannos, sed neminem timeo, Dominica admonitus consolatione; ait enim: »Nolite timere eos qui occidunt corpus animam, autem non possunt occidere .«

»Dum appropiant super me nocentes.« Appropinquant nocentes, inuadunt me hostes, obsident me  inimici. Ad quid? »Ut edant carnes meas,« ut me lacerent et occidant, ut carnales et imperfectos decipiant, et nefario corpori suo coniungant; anime enim et ossibus nichil officere possunt. uel etiam, quia appropinquant, inde fit ut carnem edant, carnisque concupiscentias secum auferant, animam autem puram et probatam mihi relinquant. »Qui tribulant me inimici mei, ipsi infirmati sunt et ceciderunt.« Subiungit causam cur ei timendum non sit: Infirmati sunt inimici persecutores, uel maligni spiritus deuicti sunt, mortuo Christo. Et ceciderunt ab imperio et potentia, quia Christus resurrexit. Ideoque »si consistant aduersum me castra, non timebit cor meum.« Si, inquit, impiorum exercitus, si uitiorum impetus, si demoniorum cetus mihi aduersentur,  nichil tamen timebo; Dominus enim mecum est tanquam bellator fortis. »Si exsurgat aduersum me prelium« a predictis inimicis meis, »in hoc« adiutore »ego sperabo.«

»Unam petii a Domino.« Unam, inquit, petitionem feci, unam rem a Domino petiui, »hanc requiram,« huic petitioni insistam. Sed que est ista petitio? »Ut inhabitem in domo Domini omnibus diebus uite mee,« id est, ut, corpore mortificato, in celesti Ierusalem perpetuo requiescam. Unde Apostolus ait: »Scimus enim quoniam, si terrestris domus nostra huius habitationis dissoluatur, habebimus domum non manufactam eternam in celis .«---»Ut uideam uoluptatem Domini.« Ideo  inquit, in domo Domini habitare uolo, ut eius uoluptatem perfecte uideam et cognoscam. uideo enim nunc »per speculum et in enigmate, tunc autem facie ad faciem; nunc ex parte cognosco, tunc autem, sicut et cognitus sum .«---»Et uisitem templum eius,« illud scilicet inenarrabile, illud clarissimum Diuinitatis secretum, quod ab humano ingenio, quale sit, perscrutari non potest.

»Quoniam abscondit me in tabernaculo suo.« Ordo est: »Circuibo et immolabo in tabernaculo eius.« Quid circuibo? me ipsum et animam meam. Illorum similitudinem sequitur, qui castra uel ciuitates custodientes, die noctuque circumeunt, ne aliqua ex parte inimici furtim subintrent. Similiter  et iste: Circuibo, inquit, domum mihi commissam, eius portis custodes ponam, qui auaritiam, luxuriam, superbiam ceterosque inimicos ab ea longe repellant. Et immolabo in tabernaculo eius: tabernaculum Dei unusquisque fidelis est. Sed quid immolabo? »hostiam uociferationis.« Quia, inquit, Dei sum tabernaculum, in me ipso sibi hostiam immolabo, non hircorum, non uitulorum, imo laudis et iubilationis, hostiam uiuam et immaculatam. »Cantabo, psalmum dicam Domino.« Cantabo inquit, predicabo, laudes illius annuntiabo. Et psalmum dicam, quia factis uerba complebo. Et hoc merito, »quoniam abscondit me in tabernaculo suo.« Tabernaculum quidem non abscondit, sed me in tabernaculo occuluit, quia exteriorem hominem  cunctis uisibilem prebuit, et a cunctis affligi permisit. uidit enim Decius Laurentium, uidit Dei tabernaculum, templum Dei uiolauit, domum eius combussit. Sed, sicut ait Apostolus, »si quis templum Dei uiolauerit, disperdet illum Deus .« Interiorem tamen hominem non uidit, quem Deus in tali tabernaculo absconderat. In talibus tabernaculis absconditi sancti, a uitiis uel malignis spiritibus inueniri non possunt. »In die malorum protexit me, in abscondito tabernaculi sui.« Dies malorum uocantur illi in quibus mali nequitiam suam exercent. Unde Apostolus: »Quoniam dies mali sunt .« In his autem diebus, etsi tabernaculum caperent, corpus affligerent, me tamen, id est animam meam, inuenire non poterunt.

 Et quoniam »in petra exaltauit me,« id est, in Christo et per Christum a terrenis cupiditatibus me sublimauit. »Et nunc exaltauit caput meum super inimicos meos.« Tunc caput nostrum super inimicos nostros exaltatur, quando mens, suam considerans dignitatem, nullis aduersitatibus succumbit. »Exaudi, Domine, uocem meam qua clamaui.« Exaudi, inquit, meam orationem, redde predictam petitionem qua dixi: »Unam petii a Domino.« Confirmatio. »Miserere mei, et exaudi me. Tibi dixit cor meum.« Ac si dicat: Oratio illa qua me clamasse, non in labiis sed in corde fuit. »Exquisiuit te facies mea.« Expositio petitionis. Nihil, inquit, aliud peto, nisi ut faciem tuam uideam, utque tuam uoluptatem  cognoscam, et in tua presentia consistam. »Ne auertas faciem tuam a me, ne declines in ira a seruo tuo.« Quia ego, inquit, seruus tuus faciem tuam requiro, noli eam mihi abscondere, noli quasi iratus a me separari, sed fac quod sequitur: »Adiutor meus esto, ne derelinquas me,« neque hic neque in futuro, »neque despicias me, Deus,« quia, quamuis homo et corruptibilis sim, celestia tamen et diuina quero.

»Quoniam pater meus et mater mea dereliquerunt me.« Prius, inquit, quam carnem assumeres, diabolus mihi pater erat, mater uero gentilitas, Babylon et confusio. Hi autem, postquam credidi et eorum actus dereliqui, de mea salute dolentes, dereliquerunt me. »Deus autem,« qui uerus est  pater, »assumpsit me.«---»Legem pone mihi in uia tua.« Quia, inquit, assumpsisti me, da mihi legem uiuendi, ut in uia tua firmiter persistens, neque ad dextram neque ad sinistram declinem. »Et dirige me in semitam rectam,« ne a Iudeis et hereticis decipiar.«---»Propter inimicos meos,« qui me decipere conantur, »ne tradideris me in animas tribulantium me,« ut ex toto animum et desiderium suum faciant, quia, quamuis corpus, animam tamen non superabunt. »Quoniam insurrexerunt in me testes iniqui.« Multoties enim falsi testes Iudeorum contra apostolos insurgebant, et preuaricatores legis eos uocabant.

»Et mentita est iniquitas sibi.« Sibi quidem iniquitas mentita est, quia in uerticem ipsorum iniquitas  eorum descendit. Hoc etiam de Christo intelligi potest, in quem iniqui testes insurgentes dicebant: »Hic dixit: Possum destruere templum Dei, et in triduo reedificare .«---»Credo uidere bona Domini in terra uiuentium.« Unde scio quia non trades me in animas tribulantium me: iam Mediator ascendit; iam mihi locum preparat Saluator, quia, etiam in sanctis Scripturis, quotidie me admonet, dicens: »Exspecta Dominum,« qui et laboris merita retribuet, et de inimicis te uindicabit. »uiriliter age,« confortare et esto robustus, hoc est quod dicit. »Confortetur cor tuum,« in operibus bonis. »Et sustine Dominum,« id est, exspecta donec ueniat.



EXPOSITIO PSALMI XXuII.


»Ad te, Domine, clamabo, Deus meus.« uox Christi, uel Ecclesie. Clamauit Christus in cruce, quando dixit: »Eloi, Eloi .« Clamat et Ecclesia, quia non cessat quotidie laudare nomen Domini. »Ne sileas a me,« id est non tacebis a me, quia semper laudabo te. uel, ne sileas a me, id est, responde mihi, et exaudi orationem meam. »Ne quando taceas a me,« confirmatio est. »Et assimilabor descendentibus in lacum.« Si, inquit Ecclesia, non laudauero te, similis ero impiis et peccatoribus, qui in lacum et in infernum descendent. Christus autem: Si me, inquit, non exaudieris, inter impios et morti deditos computabor. Quod ne fiat. »Exaudi uocem deprecationis mee, dum  oro ad te,« pro uniuersali totius mundi salute. »Dum extollo manus meas ad templum sanctum tuum,« id est, manus in cruce exalto, ut tuum sanctum templum, quod est Ecclesia, edificem. Ecclesia autem Dominus exorans manus suas ad templum Dei eleuat, quia bona opera sua ad Dominum mittit, uel. quia seipsam gradibus uirtutum usque ad templum Dei exaltat; uel, quia eleuatis manibus Dominum deprecatur.

»Ne simul tradas me cum peccatoribus.« Ne me, inquit Ecclesia, simul cum peccatoribus, tortoribus tradas, quia omnia que debui solui, neque conseruum pro denariis afflixi. »Et cum operantibus iniquitatem ne perdas me,« quia iniquitatem ego operatus non sum. »Qui loquuntur pacem cum proximo  suo,« quia uerbis amicitiam et pacem simulant, »mala autem in cordibus eorum.« In cordibus inquit, latent mala, insidie, doli et proditiones. »Da illis secundum opera eorum, et secundum nequitiam adinuentionum ipsorum; secundum opera manuum eorum tribue illis: redde retributionem eorum ipsis,« id est, prout meriti sunt recipiant. »Quoniam non intellexerunt opera Domini,« ut facerent ea, »et in opera manuum eorum destrue illos,« id est secundum opera que operati sunt, pereant, »et non edificabis eos.« Cum, inquit, supernam ciuitatem Ierusalem ex uiuis lapidibus construes, noli eos in eius muris edificare.

»Benedictus Dominus, quoniam exaudiuit uocem deprecationis mee.« Sciens ea euenire que postulauit,  quasi iam exauditus benedicit, et gratias Domino refert, quia Dominus est »adiutor meus et protector meus,« adiutor, ut uincamus, protector, ne uulnerati deficiamus. »Et in ipso sperauit cor meum et adiutus sum. Et refloruit caro mea.« Refloruit quidem, quia in baptismo amissa uetustate noua et iuuenis facta est. uel reflorebit in die iudicii, quando »corruptibile hoc induerit incorruptionem .«---»Et ex uoluntate mea confitebor illi.« Confitebor, inquit, et ex uoluntate confitebor, quia nulla seruitia diligit Deus, nisi que uoluntarie fiunt »Quia Dominus est fortitudo plebis sue,« quia per eum fortis est, »et protector saluationum christi sui est.« Salutare dicitur  qui dat salutem uel cui datur. Est igitur Deus saluationum christi sui protector, quia eos protegit quos Christus saluauit.

»Saluum fac populum tuum, Domine.« Quoniam, inquit, Deus protegit, tu, Christe, saluum fac populum tuum, ut ipse protector, tu uero iehsu et Saluator uoceris.

»Et benedic hereditati tue.« Hereditas Dei Ecclesia est, de qua dicitur: »Et dabo gentes hereditatem tuam.«---»Et rege eos in uirga ferrea .«---»Et extolle illos,« de uirtute in uirtutem, »usque in eternum,« id est donec ad eternitatem perueniant.



EXPOSITIO PSALMI XXuIII.

»Afferte Domino, filii Dei.« uox Prophete  exhortantis gentes ad laudem Dei. Iam, inquit, filii Dei estis, et in adoptionem uocati. Ergo »afferte Domino.« Sed quid afferre debetis? Sequitur: »Afferte Domino filios arietum.« Arietes apostoli dicuntur, quia totius Ecclesie sunt doctores. uel, quia Nouo et ueteri Testamento quasi duobus cornibus sunt muniti. Filii autem arietum, anime fidelium sunt, quos apostoli in baptismo Domino genuerunt. Unde Apostolus ait: »Nam in Christo Iesu ego uos genui .« Itemque: »Filioli mei, quos iterum parturio .« Hos igitur filios arietum, id est animas nostras, Domino afferamus, quia nichil maius Deo afferre possumus: afferimus autem, quando eas uirtutibus exaltamus.

 »Afferte Domino gloriam et honorem,« id est, tales uos exhibete, in quibus Deus honoretur et glorificetur. Unde dictum est: »Luceat lux uestra coram hominibus, ut uideant opera uestra bona, et glorificent Patrem uestrum, qui in celis est .«---»Afferte Domino gloriam nomini eius,« id est glorificate Deum, quia Christiani uocamini, et nomen eius recepistis. Unde in Canticis canticorum dicitur: »Oleum effusum nomen tuum, ideo adolescentule dilexerunt te nimis .« uel, gloriam nomini eius, id est ad honorem nominis eius. »Adorate Dominum in atrio sancto eius,« hoc est in Ecclesia nouiter edificata. uel, in cordibus et conscientiis uestris, sicut scriptum est. »Intra in cubiculum, et clauso ostio, ora Patrem tuum  .«

»uox Domini super aquas.« Dixit superius: »Afferte Domino filios arietum;« et: »Afferte Domino gloriam et honorem.« Hec autem uox Domini est super aquas intonantis. Quid per aquas nisi populos? sicut scriptum est: »Aque multe multiplicate sunt.« Intonabat igitur uox Domini super multas aquas, quando sequentibus turbis Euangelium Apostolus annuntiabat; uel quando apostoli per omnes terras predicabant. Intonuit etiam uox Domini super aquas: quia in Iordane super Christum uox Patris audita est: »Hic est Filius meus .« Intonat nunc quoque super aquas baptismatis, quia in nomine Patris, et Filii, et Spiritus  sancti baptizant sacerdotes. »Deus maiestatis intonuit.« Ille, inquit, per se ipsum predicauit, qui Deus maiestatis, potestatis, et excelse uirtutis intonuit. »Dominus super aquas multas,« quia ipse et per se, et per discipulos, uniuerso mundo Euangelium annuntiauit. »uox Domini in uirtute, uox Domini in magnificentia.« Hec, inquit, uox Domini esse comprobatur per uirtutem et magnificentiam. Tanta enim huius uocis uirtus erat, quod et mortuos suscitabat, cecos illuminabat, leprosos mundabat , paralyticos curabat  Constat igitur quoniam huiusmodi uox Domini est. Sed cuius Domini? Sequitur:

»uox Domini confringentis cedros.« Per cedros, superbos, diuites et potentes intelligimus. Hos autem  confregit uox Domini, quia multi sub iugo Christi humiliati sunt, sicut scriptum est: »Montes et colles humiliabuntur .« Fregit igitur uox Domini cedros, quia superbos et diuites Euangelium humiliauit. Franget etiam in iudicio; nam uox illa Domini erit, que dicit: »Ite, maledicti, in ignem eternum .« Hac autem uoce quanti frangantur dici non potest. Constat igitur quia cedros franget. Sed cuius cedros? Sequitur:

»Et confringet Dominus cedros Libani,« quia in seculi diuitiis, mundique candore et felicitate natos partim ad se conuertet, partim eterno supplicio tradet. »Et comminuet eas tanquam uitulum Libani.« Nulla terra, secundum huius nominis interpretationem, conuenientius quam terra Iudeorum,  Libanus uocari potest, que omnium diuitiarum pulchritudine florebat, et lacte et melle manabat . uitulus autem pro sacrificio ponitur, quia de uitulo sacrificium fiebat . Comminuit ergo Dominus uitulum Libani, quia sacrificium Iudeorum adeo destruxit, ut nullo in loco esse dicatur. Ad huius ergo similitudinem comminuentur mali, quoniam alii omnino peribunt, ut hoc sacrificium; alii uero a superbia et iniquitate cessabunt, ut hec terra a sacrificio.

»Et dilectus quemadmodum filius unicornium.« Hoc autem, sicut et superiora, et ad bonam et ad malam partem conuerti potest: ad bonam autem hoc modo. Apostolos filios unicornium intelligimus,  quia ex Iudeis processerunt. Hi autem adeo pauperes et diminuti fuerunt, ut nichil proprii eis remanserit, iisdem testantibus: »Ecce nos reliquimus omnia et secuti sumus te .« Ad horum comparationem, multi secularium commutati sunt, quia alii monachi, alii eremite, alii uero peregrini efficiuntur, Dominica uoce admoniti; ait enim: »Quicunque reliquerit patrem et matrem, agros, seruos et ancillas, centuplum accipiet .« Hec autem est uox illa nostri Redemptoris, que cedros confringit. In malorum autem parte sic intelligitur. Iudei Iudeorumque filii, qui Christum crucifixerunt, unicornes uocantur: hos autem non parua pena et conditio exspectat. Quicunque ergo eterne morti damnantur, eos dilectus Dei Filius, quemadmodum  filios unicornium comminuet. In quibusdam autem codicibus inuenitur: »Et dilectus quemadmodum filius unicornium.« Hoc autem sic interpretatur: Dilectus Dei Filius, qui adhuc Patri, inquit Propheta, per omnia equalis est, in tempore prefinito in tantum comminuetur, ut, quemadmodum unus ex filiis Iudeorum, penitus purus homo esse credatur.

»uox Domini intercidentis flammam ignis.« Hec, inquit, uox est illius Domini, qui flammas ignis intercidit. Omnes enim infernales flammas ignemque inexstinguibilem ingrederentur, nisi quia Christus carnem sumens, et infernum a nobis, et nos ab inferno separauit. Intercidit etiam uox Domini flammas  ignis, quia uitia carnisque concupiscentias Euangelii annuntiatio ab audientibus resecat.

»uox Domini concutientis solitudinem, et commouebit Dominus desertum Cades.« Cades commotio tinee interpretatur; significat autem hunc mundum, qui prior a Domino derelictus erat, sed ueniens Dei Filius, mundum concussit; desertum Cades commouit, quem tinea et malignus spiritus commouerat atque corruperat, excussit tineas, commouit uitia, fugauit peccata. Aliter, Cades legem et uetus Testamentum significat; quidam enim Cades sancta interpretatur. ueniens ergo Christus commouit desertum Cades, quia sanctam legem et prophetas ob nimiam obscuritatem a cunctis fere derelictos concussit, aperuit, litteram amouit et intelligibiles fecit  .

»uox Domin preparantis ceruos.« Cerui apostolos designant, quia fragiles erant ad currendum, et Euangelium nuntiandum, quique mortifera diaboli uenena parui pendebant. »Et reuelabit condensa,« quia et Scripturas illis aperuit, et diuina mysteria manifestauit. Unde Apostolus: »Audiui, inquit, arcana uerba, que non licet homini loqui .« »Et in templo eius omnes dicent gloriam,« quia omnes in Ecclesia Dominum laudant

»Dominus diluuium inhabitare facit.« In templo Dei habitat diluuium, quia in sancta Ecclesia, prophete, apostoli, episcopi et doctores inueniuntur. Hi autem diluuium dicuntur, quia affluentia sancti Spiritus et omnium Scripturarum plenitudine redundant.  uel etiam, quia homines abluunt a peccatis. »Et sedebit Dominus rex in eternum,« quia semper in Ecclesia regnauit, et in sanctis suis sedebit: sunt enim sancti sedes Dei. »Dominus uirtutem populo suo dabit,« ne ab inimicis et uitiis superetur. »Dominus benedicet populo suo,« tendenti »in pacem,« id est ad semetipsum, quia, »ipse est pax nostra, qui fecit utraque unum .«



EXPOSITIO PSALMI XXIX.

»Exaltabo te, Domine, quoniam suscepisti me.« uox Christi: Exaltabo te, inquit, Pater, quoniam de hoc mundo me suscepisti, et ad dexteram tuam residere fecisti . Exaltat Filius Patrem,  quia per Filium laudatur Pater. »Nec delectasti inimicos meos super me.« Inimici Christi Iudei sunt, uel maligni spiritus. Iudei quidem, non sunt delectati de morte Christi, quia et contra eorum uoluntatem resurrexit, et, ob hoc facinus, gentem et locum amiserunt. Maligni uero spiritus et regnum perdiderunt, et animas quas captiuas detinebant. »Domine Deus meus, clamaui ad te.« Clamauit autem, cum dixit: »Pater, clarifica Filium tuum.« »Et sanasti me;« erat enim infirmus pro parte carnis. Sanauit igitur eum Pater, quia resuscitando ipsam carnem immortalem et incorruptibilem fecit. »Domine, eduxisti ab inferno animam meam.« Exspoliauit infernum, et animas sanctorum secum in celos deuexit. »Saluasti me a descendentibus in  lacum,« id est, ex manibus Iudeorum me liberasti, quia sua sponte in infernum, et mortem, et fauces diaboli descendunt.

»Psallite Domino, sancti eius, et confitemini memorie sanctitatis eius.« uos, inquit, sancti eius, laudate Dominum et sue sanctitatis memoriam, quia uestri recordatus, me Filium suum in mundum misit , et pro uestra et omnium salute mori permisit. »Quoniam ira in indignatione eius.« Laudate, inquit, Dominum, et nolite inobedientes esse, ne indignatus uobis irascatur; ira namque et mors in Dei indignatione fit. »Et uita in uoluntate eius,« quia quicunque eius uoluntatem fecerit, uiuet in eternum.

»Ad uesperum demorabitur fletus, et ad matutinum  letitia.« Apostrophe ad apostolos. O apostoli! ad uesperum demorabitur fletus; pro morte namque Saluatoris, qui circa horam nonam spiritum emisit , tristantes flebant apostoli; sed mane, orto iam sole, Christo resurgente, immensa inter illos est nata letitia. Aliter. Per uesperum Adam, per mane autem Christum intelligamus. Adam namque diem et lucem fugauit, et noctem et tenebras mundo intulit, quod uesperi proprium est. Christus autem noctem ademit, et uerum diem hominibus dedit. His igitur qui ad uesperum conuertuntur et primum hominem imitabuntur, fletus erit atque tristitia; his autem qui ad mane confugerint et Christum sequentur, gaudium erit atque letitia. Possumus etiam, per uesperum et mane, diem iudicii figurare.  Dies namque iudicii et uesperum erit malis, et mane bonis. Tunc enim mali noctem et dolorem, boni uero diem et eternitatem recipient. Ad uesperum ergo tunc uenientibus erit fletus, et ad matutinum gaudium erit et letitia.

Ego autem in abundantia mea non mouebor in eternum.« Adam, inquit, in eternorum bonorum abundantia positus de paradiso miser exiuit; ego autem ad Patris dexteram reuersus non mouebor in eternum, et dicam:

»Domine, in uoluntate tua prestitisti decori meo uirtutem,« id est, secundum uoluntatem tuam dedisti mihi uirtutem, qua ipsam mortem superarem, quod ad decus mihi contigit. »Auertisti faciem tuam a me.« Mihi, inquit, uirtutem dedisti, a meis autem  faciem auertisti, quia in eadem non constantia perseuerauerunt, sed, me relicto, fugerunt omnes . »Et factus sum conturbatus.« Hoc quoque de apostolis dicitur: »Ad te, Domine, clamabo, et ad Deum meum deprecabor.« Clamabo, inquit, et deprecabor Dominum, ut eorum tristitiam in gaudium uertat. Nam »que utilitas mea, dum descendo in corruptionem?« Que, inquit, in mei sanguinis effusione utilitas erit, si illi quos redemi iterum corrumpantur? Hanc uocem »audiuit Dominus, et misertus est mei,« id est meorum. »Factus est adiutor meus,« id est meorum. Conuersio persone: »Conuertisti planctum meum in gaudium mihi,« propter resurrectionem. »Conscidisti saccum meum,« id  est carnem qua anima erat inuoluta. »Et circumdedisti me letitia et eternitate.« Unde fit »ut cantet tibi gloria mea.« Que est gloria Domini, nisi resurrectio et ascensio? Hec autem cantet Domino, quia in bis glorificatur. »Et non compungar« aliqua tribulatione, quia »mors illi non dominabitur .« uel etiam, sancti iam non compungantur, quia stimulus diaboli confractus est. Unde Apostolus: »Ubi est, mors, inquit, stimulus tuus?«  »Domine Deus meus, in eternum confitebor tibi.«



EXPOSITIO PSALMI XXX.

»In te, Domine, speraui.« uox Dominici hominis: Quia in te, inquit, speraui, qui optimus es auxiliator, uide ne ego et mei aliquando confundantur.  »In iustitia tua libera me.« Libera me, inquit, ab impiorum iniquitate, quia tu iustus es, et ego a iustitia non discedo. »Inclina ad me aurem tuam,« id est exaudi orationem meam, »Accelera ut eruas me,« id est cito mihi succurre. »Esto mihi in Deum protectorem, et in domum refugii, ut saluum me facias.« Sis, inquit, mihi Dominus protector et domus ad quam confugiam, quia in nulla alia protectione confido.

»Quoniam fortitudo mea et refugium meum es tu.« Tu solus mea fortitudo, tu solus es meum refugium, tu solus ergo libera me et protege me. »Et propter nomen tuum deduces me.« In nomine tuo in mundum, in nomine Domini, ueni; nomen Domini annuntiaui, propter nomen tuum quod inuocabo, me  reuertentem ad te deduces. uel, deduces me per apostolos, ut tuum nomen in uniuersa terra annuntietur. Et enutries me, dulcedine uidelicet summi boni, non fellis amaritudine, sicut Iudei . uel, enutries me eodem cibo spirituali, corpore ac sanguine meo. »Educes me de laqueo hoc quem absconderunt mihi.« Multi fuerunt laquei, multe fuerunt deceptiones, quas Christo Iudei absconderunt; sed semper diuinitate munitus a nullo decipi potuit. »Quoniam tu es protector meus.«

»In manus tuas commendo spiritum meum.« Hoc autem completum fuit, quando in cruce positus dixit: »Pater, in manus tuas commendo spiritum meum .«---»Redemisti me, Domine Deus ueritatis.« Prophetica interpositio. uidens Propheta  Christi passionem, quia mundus redimendus erat in ipso exitu uite nostri Saluatoris, gratulabundus, inquit: »Redemisti me, Domine Deus ueritatis,« iam crucifixus es, iam spiritum Patri commendasti, mundumque redemisti. Unde uerax Deus esse comprobaris, quia complesti ea que promisisti.

»Odisti obseruantes uanitates superuacue.« uox Christi. Superuacue obseruabant Iudei uanitates, quia, ne Christus resurgeret, sepulcrum custodiebant . Illi quoque superuacue custodiunt uanitates, qui sic terrenis inherent, ut celestia obliuiscantur. »Ego autem in Domino speraui,« ideoque sine timore de sepulcro exiui, et secundum meum uelle resurrexi . »Exsultabor et letabor  in misericordia tua.« Que fuit illa misericordia? Sequitur: »Quoniam respexisti humilitatem meam, saluasti de necessitatibus animam meam.« Necesse est enim hominem mori. Ex hac autem necessitate liberatus est Christus, quia »mors illi non dominabitur .«

»Nec conclusisti me in manibus inimici,« quia neque ab his qui sepulcrum custodiebant, neque a malignis spiritibus in inferno detentus est. »Statuisti in loco spatioso pedes meos,« quia non in sola Iudea, sed per omnia regna mundi, apostoli predicant , quibus in sola Iudea prius predicare preceptum fuerat.

»Miserere mei, Domine, quoniam tribulor.« Ego, inquit, a Iudeis; apostoli uero a gentibus quibus  predicant, tribulantur. Idcirco tu, Domine, miserere mei et meorum. »Conturbatus est in ira oculus meus, anima mea et uenter meus,« quia et perfecti et imperfecti in ira malorum affligebantur. Unde superius dixit: »Dum superbit impius, incenditur pauper .« Oculus enim et anima, perfectos; uenter uero, qui corporis melior pars est, imperfectos significat.

»Quoniam deficit in dolore uita mea.« Christi namque uita in cruce finit: de homine enim loquor; apostolorum uero, et in cruce et in aliis tormentis defecit, in dolore igitur. »Et anni mei in gemitibus,« qui usque ad exitum uite in aduersitatibus fuerunt. Siue etiam, pro peccatis suis et aliorum  plorabant. »Infirmata est in paupertate uirtus mea.« uirtus Christi Euangelium est. Unde Apostolus: »Non enim erubesco Euangelium, uirtus enim Dei est ad salutem omni credenti .« Hoc autem in paupertate credentium infirmabatur, quia tedebat ipsos doctores euangelizare, sicut scriptum est: »Domine, quis credidit auditui nostro?«  uel uirtus Christi in paupertate infirmata est, quia Deus in homine, qui per se quidem pauper est et omnibus indiget, uirtutem suam non manifestauit, sed derideri se et affligi permisit. »Et ossa mea conturbata sunt,« id est apostoli, qui Ecclesie sunt firmamentum. »Super omnes inimicos meos factus sum opprobrium uicinis meis ualde, et timor notis meis.« quia. nisi me occiderent, se uicturos non putabant  . uel, notis meis, id est apostolis factus sum timor, quia iam nomen meum confiteri timent, ut ipse princeps apostolorum, qui ad unius ancille uocem Christum negauit . »Qui uidebant me foras, fugiebant a me.« uidebant enim apostoli Iudeos capere Christum, et, relicto eo, omnes fugerunt . »Obliuioni datus sum tanquam mortuus a corde.« Sic, inquit, a corde Iudeorum oblitus sum, ac si mortuus essem, atque de illis uindicari non debuissem. »Factus sum tanquam uas perditum« et nulli utilitati idoneum: uasa perdita erant latrones, quia et a Deo et ab hominibus odio habebantur. Factus est ergo Christus tanquam uas perditum, quia inter iniquos computatus est . »Quoniam audiui uituperationem  multorum commorantium in circuitu;« nam sicut latrones, ita et Christus a circumstantibus uituperatur. »In eo dum conuenirent simul aduersum me, accipere animam meam consiliati sunt.« Dum simul, inquit, aduersum me iniqui Iudei conuenirent, in eo conuenti nichil aliud consiliati sunt, nisi ut animam meam perderent. »Ego autem in te speraui, Domine; dixu: Deus meus es tu. in manibus tuis sortes mee,« id est, in potestate tua sunt quecunque, uel bona, uel mala, mihi sunt futura. »Non enim haberent in me potestatem, nisi a te datum illis fuisset .« Quapropter, »erue me de manu inimicorum meorum, et a persequentibus me. Illustra faciem tuam super seruum tuum,« id est, clarifica et manifesta diuinitatem in Filio tuo,  ne semper tantum homo intelligatur, de quo scriptum est: »Qui cum sit splendor glorie, et figura substantie eius .«---»Et saluum me fac in misericordia tua. Domine, non confundar, quoniam inuocaui te. Erubescant impii,« Iudei scilicet, qui Dominum suum crucifixerunt; uel gentiles, qui idola coluerunt; erubescent enim in iudicio, quia ad nuptias intrare uolentes non permittentur, sed ianua clausa deducentur in infernum, quem in hoc seculo sibi parauerunt. Tunc tandem: »Muta fiant labia dolosa, que modo aduersus iustum loquuntur iniquitatem in superbia, et in abusione.« Superbe enim, et abusiue, id est, contra seruorum usum loquebantur Iudei aduersus Dominum, dum »Reus est mortis ,« et: »Crucifige, crucifige « dicebant. Prophetica interpositio. uidens per Spiritum sanctum hos ita miseros et deiectos, uidensque sanctos in beatitudine tanta collocatos, exclamat: »Quam magna multitudo dulcedinis tue, Domine,« qui tantam beatitudinem, tantam gloriam, tam magna premia sanctis tuis preparasti, eisque bona dedisti, que neque dici, neque cogitari possunt! 

»Quam abscondisti timentibus te.« Nondum enim uidemus quid erimus. Abscondere etiam pro reseruari ponitur, ut sic dicatur: Quam reseruasti timentibus te. »Quam perfecistis eis qui sperant in te, in conspectu filiorum hominum.« Hanc, inquit, beatitudinem perfecit Dominus, id est, perfectam fecit,  eis quidem qui in hoc seculo non sperant, et in conspectu filiorum impiorum eum confessi sunt. Unde ipse ait: »Qui me confessus fuerit coram hominibus, confitebor et ego eum coram Patre meo .«---»Abscondes eis in abscondito faciei tue a conturbatione hominum.« Iam, inquit, a peccatoribus non turbabuntur, sed ante faciem tuam leti persistent. »Proteges eos in tabernaculo tuo,« id est in celesti Ierusalem, »a contradictione linguarum,« iam subauditur, ereptos.

»Benedictus Dominus.« Quoniam quidem tanta diuina secreta uidit Propheta, gratias agimus Domino, inquit. Benedictus sit Dominus, »quoniam mirificauit misericordiam suam mihi in ciuitate munita.« Satis enim mirabiles habere potuit misericordias  Dei, quando homines et peccatores iam iustificatos, in celesti Ierusalem residere uidit. Habuit etiam mirabiles misericordias Dei, quando in Ierusalem, que satis fortis et munita erat, pro humana Christum salute passum inspexit. Hucusque Propheta. Nunc autem loquitur Christus:

»Ego autem dixi in excessu mentis mee: Proiectus sum a uultu oculorum meorum.« Iudei, inquit, contra me superbe et abusiue loquebantur; ego autem in exstasi, et in excessu mentis uidens illorum dispersionem et incredulitatem dixi: Proiectus sum a facie oculorum meorum, derelictus sum a meis; uocabo ergo non plebem meam, plebem meam, qui a Iudeis spretus, a gentibus sum electus. »Ideo exaudisti uocem deprecationis mee, dum clamarem  ad te.« Derelictus sum, inquit, a Iudeis, pro gentibus exoraui, et exauditus sum. »Diligite Dominum, omnes sancti eius, quoniam ueritatem requiret Dominus,« qui, inquit, uerus est: qui eum dilexerit uere saluabitur. »Et retribuet abundanter facientibus superbiam. uiriliter agite« ea que incepistis. »Et confortetur cor uestrum,« ut mortem non timeatis, »omnes qui speratis in Domino« uitam recipere eternam.



EXPOSITIO PSALMI XXXI.

»Beati quorum remisse sunt iniquitates.« uox Ecclesie, de laude confessionis: Beati illi qui peccata Domino confitentes remissionem recipere meruerunt. Illi quoque sunt beati »quorum« per dilectionem »peccata tecta sunt,« et a Domino oblita.  »Charitas enim multitudinem operit peccatorum .«---»Beatus uir cui non imputauit Dominus peccatum, nec est in spiritu eius dolus.« Nulli enim aqua baptismatis regenerato imputatur originale peccatum; omnis baptizatus erit beatus, sic tamen, si in uita ipsius dolus non fuerit.

»Quoniam tacui, inueterauerunt omnia ossa mea.« Ac si dicat: Confiteatur unusquisque peccata sua, crescunt enim peccata sine confessione, experto credatur. Ego quidem tacui, neque ut debui peccata confessus sum, ideoque in peccatis inueterauerunt ossa mea, id est tota uirtus et fortitudo mea istorum mole fuit depressa atque grauata. »Dum clamarem tota die,« nullus clamor, nullaque oratio prodest nisi confessio precedat.

 »Sed, quoniam die ac nocte grauata est super me manus tua, conuersus sum in erumna mea, dum configitur spina.« Quia, inquit, tacui, ideo manus, baculus, et correctio tua grauata est super me; nam »qui parcit uirge, odit filium .« Ego autem statim in ipsa erumna uel miseria ad te conuersus sum, dum mihi spinas aspera correptio imprimeret. »Delictum meum cognitum tibi feci, et iniustitias meas non abscondi.« Postquam te, inquit, mihi iratum comperii, non ulterius tacui, sed quasi coactus dixi: »Confitebor aduersum me iniustitiam meam, Domino.« Peccaui, Domine, nimis, confiteor peccatum meum, cesset iam manus tua. Hoc dixi. Tu uero »remisisti impietatem peccati mei,« quia  uere confessus fui, misericordiam indulsisti. uere enim confitetur qui seipsum damnat, et aduersum se loquitur. »Pro hac  orabit ad te omnis sanctus.« Nullus enim sanctorum est, qui assidue non dicat: »Dimitte nobis debita nostra .«---»In tempore opportuno,« id est in hac uita; unde dicitur: »Dum tempus habemus, operemur bonum ad omnes .«

»uerumtamen in diluuio aquarum multarum, ad eum non approximabunt.« Orant quidem assidue sancti pro remissione peccatorum; tamen quia in diluuio aquarum multarum sunt, a quibus purgantur et abluuntur, ad eos peccata appropinquare non possunt: purgantur enim eleemosynis, orationibus, ieiuniis, lacrymis et monitu Scripturarum. Quare  igitur orant? ne a diabolo tententur; unde Dominus discipulis ait: »Orate ne intretis in tentationem .«---»Tu es refugium meum a tribulatione que circumdedit me,« de huius seculi aduersitatibus loquitur. Exsultatio mea, quia de te gaudeo. »Erue me a circumdantibus me,« id est a uitiis et malis omnibus. Responsio Dominica.

»Intellectum tibi dabo.« Noli, inquit, timere, intellectum tibi dabo, quo consoleris et inimicos deuincas. »Instruam te,« in operibus bonis. »In uia hac qua gradieris, firmabo super te oculos meos,« ne aliquis tibi nocere possit. »Nolite fieri sicut equus et mulus, in quibus non est intellectus;« equus enim superbos significat, et luxuriosos, sicut scriptum est: »Computruerunt iumenta in stercore suo  .« Mulus autem pigros et infecundos significat. Tale est igitur ac si dicat: Noli esse superbus, et luxuriosus, noli esse piger, quia propter frigus piger arare noluit. Noli esse uacuus uirtutibus et sterilis.

»In chamo et freno maxillas eorum constringe, qui non approximant ad te.« Si, inquit, aliqui fuerint qui Euangelium recipere et ad te appropinquare noluerint, eos in chamo et freno legis, in duris et minantibus Scripturarum sententiis constringe, ut uel sic Ecclesie coniungantur. »Multa flagella peccatoris.« Ideoque cessa peccare, et noli fieri sicut equus et mulus, sed spera in Domino. Quia »sperantem in Domino misericordia circumdabit. Letamini in Domino,« non in mundo, non in rebus  transitoriis, »et exsultate, iusti« de promissa misericordia; »et gloriamini, omnes recti corde,« quia »qui gloriatur, in Domino glorietur .«



EXPOSITIO PSALMI XXXII.

»Exsultate, iusti, in Domino.« uox Ecclesie: Hactenus, inquit, in auro et argento seculique honoribus exsultastis; nunc autem, quia iusti estis, in Domino et in iustitia exsultate. »Rectos decet collaudatio.« Ideo, inquit, uos exsultate, et laudate Dominum, quia talium laudem diligit Dominus. »Confitemini Domino in cithara,« id est in dulciloquio, ut Saulem placare possitis. »In psalterio decem chordarum psallite illi,« in decem chordis decem precepta legis intelligimus. Ergo in psalterio  decem chordarum psallite Domino, quia in his decem preceptis ei seruitur.

»Cantate ei canticum nouum.« Nouus homo uenit in mundum, nouam legem dedit mundo . Cantate ergo canticum nouum, uidelicet natiuitatem, passionem, resurrectionem et ascensionem; hec enim omnia noua sunt et a prioribus inaudita.

»Bene psallite ei in uociferatione,« id est in uerbis predicationum. Bene autem in predicatione psallunt qui uerbis opera coniungunt. »Quia rectum est uerbum Domini.« Ideo, inquit, cantate canticum nouum, quia rectum est uerbum Domini. Et bene psallite ei in uociferatione, quia »omnia opera eius sunt in fide.« Recta quidem sunt uerba diuina, quia  ueritatem cunctis annuntiant. Opera uero ipsius fidelia sunt, quia neminem fallunt. »Diligit misericordiam et iudicium.« Cantate, inquit, et dicite quoniam et misericors, et iustus est Dominus. Et quia misericors est, nullus desperet; quia uero iustus, omnes bona operentur, »reddet enim unicuique iuxta opera sua .« »Misericordia Domini plena est terra.« Per terram Ecclesiam intelligimus, cuius in tantum misertus est Dominus, ut etiam Filium suum pro ea morti traderet. »uerbo Domini celi firmati sunt.« Hoc quoque nuntiate quoniam uerbo Domini facti sunt apostoli, et in Trinitatis fide supra firmam petram firmati. uel etiam ipsum firmamentum, quoniam »omnia per ipsum facta sunt .« »Et spiritu oris eius  omnis uirtus eorum.« Quod enim apostoli uitia superabant, quod mortuos suscitabant, quod cecos illuminabant, non uiribus eorum, sed Spiritus sancti gratia fiebant.

»Congregans sicut in utre aquas maris.« Et celos, inquit, firmauit, et quasi aquas in utrem, huius seculi peccatores in Ecclesiam congregauit. uel etiam, quasi aquas in utre, ita impios et peccatores in sua potestate constringit ut, nisi quando ipse permittit, in sanctos seuire non possint.

»Ponens in thesauris abyssos.« Quia in sanctorum numero, et in Ecclesia peccatores adunat, quia abyssus sunt, et in uitiorum profunditates submersi. Ponit etiam in thesauris abyssos, quando in celis  collocat sanctos; ibi enim est sanctorum thesaurus, quia in celis thesaurizant. »Timeat Dominum omnis terra.« Quia talis, inquit, est Dominus, ideo omnis terra eum timeat.

»Ab eo autem commoueantur omnes inhabitantes orbem.« Iam enim ex parte commoti sunt, quia eius monitis ab infidelitate ad fidem transierunt; mouebuntur autem in die iudicii, quia alios ad se uocabit, alios autem in infernum mittet . »Quoniam ipse dixit, et facta sunt, ipse mandauit, et creata sunt.« Quia ipse omnia fecit , omnia eius sequuntur imperium.

»Dominus dissipat consilia gentium,« quibus Ecclesiam destruere putabant. »Reprobat autem cogitationes populorum, et reprobat consilia principum.«  Consilium namque eorum fuit, ut Ecclesiam destruerent, et deorum templa edificarent. »Consilium autem Domini in eternum manet,« quia semper erunt sancti, qui ipsius consilio liberati sunt. Confirmatio. »Cogitationes cordis eius in generationem et generationem.« Quia quidquid ipse dixit et cogitauit, et in hoc seculo fiet, et in futuro. »Beata gens, cuius est Dominus Deus eius,« et beatus populus gentium, quem iste Dominus »elegit in hereditatem sibi. De celo respexit Dominus, uidit omnes filios hominum.« Repetitio. »De preparato habitaculo suo respexit super omnes qui habitant terram.« Respexit, inquit Dominus, de sue diuinitatis secreto, uiditque genus humanum grauiter a latronibus uulneratum, quem nec sacerdos adiuuit  neque leuita. Misit ergo Filium suum, misitque Samaritanum, qui illius misereretur . Respicere namque Dei, misereri est. ueniens igitur Dei Filius in hereditatem populum gentium sibi elegit.

»Qui finxit singillatim corda eorum.« Quia aliis dedit sermonem sapientie, aliis interpretationes sermonum, aliis uero genera linguarum . Finxit etiam singulariter in hoc corda sanctorum. quorum alii monachi fieri desiderant, alii eremite, alii humilitatem custodire nituntur, alii uero castitatem. »Qui intelligit omnia opera eorum.« Scit enim Dominus qui puro corde, quique pro uana gloria bona operentur. Qui enim pro uana gloria castus et humilis apparet, potius hypocrita quam castus et humilis dicendus est. »Non saluabitur rex per multas  uirtutes.« Populus, inquit, gentium saluabitur, quem sibi in hereditatem Dominus elegit, qui non in suis uiribus, sed in misericordia confidit. Terreni uero reges, superbi gigantes, potentes, in se suaque fortitudine confidentes, non saluabuntur. Quis rege potentior? quis gigante fortior? Cum igitur isti sua potentia et fortitudine non saluentur, nemo nisi Dei misericordia ad salutem querat peruenire.

»Fallax equus ad salutem, in abundantia uirtutis sue non saluabitur.« Equus anime corpus intelligitur, hoc autem fallax est ad dandam salutem, quia salus, et letitia carnis, mors est anime atque tristitia, refrenandus est igitur equus, ne laxatis habenis in foueam cadat. Possumus etiam, per equos, superbos  et recalcitrantes intelligere. »Ecce oculi Domini super timentes eum,« ac si dicat: Nec rex per uirtutem, nec gigas per fortitudinem, nec ab equo quidem saluabitur quilibet. Quis igitur, et per quem saluabitur? Sequitur: »Ecce oculi Domini,« id est ipsius misericordie respectus super timentes eum. »et in eis qui sperant,« non in suis uiribus, sed »in misericordia eius.« Ad quid? »Ut eruat a morte animas eorum,« id est a perpetua damnatione. »Et alat eos in fame,« quia, et in hac uita spirituali doctrina reficiet, et in futuro, summa eos beatitudine replebit. Unde dicitur: »Beati qui esuriunt et sitiunt iustitiam, quoniam ipsi saturabuntur .« Ideoque »anima nostra sustinet Dominum, quoniam adiutor et protector noster est, et quia in eo letabitur  cor nostrum,« cum pro operibus merita recipiemus. Et in timore, »in nomine sancto eius sperabimus.« Spes autem non confundet. »Fiat, Domine, misericordia tua super nos, quemadmodum sperauimus in te,« id est, quia sperauimus, sicut sperauimus, miserere nostri.



EXPOSITIO PSALMI XXXIII.

»Benedicam Dominum in omni tempore.« uox doctorum: »Semper laus eius in ore meo.« Omni, inquit, tempore benedicam et predicabo Dominum, semper laudabo eum, nec pre timore aliquid tacebo. »In Domino laudabitur anima mea.« Non laudabitur in se, non in sapientia mundi, non in sublimitate uerborum, sed in Domino a quo et uirtutem et potentiam sumpsit. »Audiant mansueti, et letentur.«  Audiant, inquit, mansueti laudem Domini, et letentur in beneficiis eius.

»Magnificate Dominum mecum.« uobis dico, mansueti, qui laudem Domini et hunc sermonem auditis: Magnificate Dominum mecum, id est ad mei similitudinem cum laudate. »Et exaltemus nomen eius in idipsum,« ut concorditer, una uoce, et greges et pastores Dominum laudent atque magnificent. »Exquisiui Dominum, et exaudiuit me, et ex omnibus tribulationibus meis eripuit me.« Ac si dicat: Mei exemplo discite quam utile sit uobis magnificare et querere Dominum. Ego quidem quesiui, et exauditus sum, et ex omnibus tribulationibus ereptus. »Accedite« ergo et uos »ad eum, et illuminamini.« Accedite, inquit, ad lucem ut illuminemini  uero lumine. »Et facies uestre non confundentur.« Confundentur enim qui illuminati non fuerint, quia, exstinctis lampadibus suis, oleum querentes, dignam repulsam patientur.

»Iste pauper clamauit, et Dominus exaudiuit eum.« Sic de seipso, quasi de alio loquitur: Ego quidem clamaui, et Dominus exaudiuit me; clamate ergo et uos, ut exaudiamini.

»Immittet angelus Domini in circuitu timentium eum, et eripiet eos.« Persuasio timoris et accessionis ad Dominum. Cum, inquit, timentes se adeo Dominus diligat ut angelus, presidiis eos custodiens, ab omnibus inimicis eripiat, merito quidem ad eum accedere, ipsumque timere debetis. Quod enim ab  angelis custodiantur sancti, manifestum est; namque ipsa ueritas ait: »Amen dico uobis, quia angeli eorum semper uident faciem Patris mei, qui in celis est .«---»Gustate, et uidete quoniam suauis est Dominus.« Multis namque modis multisque blanditiis debent pastores subditos admonere. Unde Apostolus: »Argue, obsecra, increpa, insta opportune, importune .« Quod genus locutionis satis aperte in hoc psalmo dignoscitur. Gustate, tentate, uidete, et cognoscite dulcedinem et suauitatem Domini, qua »non uult mortem peccatoris, sed magis ut conuertatur, et uiuat .«---»Beatus uir qui sperat in eo,« et non in incerto diuitiarum. »Timete Dominum, omnes sancti eius.« Initium sapientie, timor Domini .«  »Quia non est inopia timentibus eum. Diuites eguerunt, et esurierunt,« ex quibus ille fuit qui guttam aque a Lazaro petebat . »Inquirentes autem Dominum non minuentur omni bono.« Non enim aliquo bono indigebunt qui summum et uniuersale bonum habebunt, a quo bona sunt omnia, et sine quo nichil est.

»uenite ergo, filii, audite me, timorem Domini docebo uos.« Quia, ut iam dictum est, initium sapientie timor Domini, ut filios suos in sapientiam Ecclesie doctores introducere possint, a timore Domini doctrinam incipiant.

»Quis est homo qui uult uitam.« Iam quasi omnibus coadunatis, quibus superius dixit: uenite, alloquitur eos, et dicit: »Quis est homo qui uult uitam,  et diligit uidere dies bonos?« Aliquis tali interrogationi respondens, inquit: Ego. Cui ipse loquitur: »Prohibe ergo linguam tuam a malo, et labia tua ne loquantur dolum,« quia scriptum est: »Mors, et uita in manibus lingue .« Qui enim custodit linguam suam, custodit et animam suam. Itemque: »Cultus iustitie, silentium .« Et alibi: »Si quis putat se religiosum esse, non refrenans linguam suam, huius uana est religio .«---»Diuerte a malo, et fac bonum.« Non enim satis est a malo abstinere, nisi etiam bona operentur. »Inquire pacem,« id est Christum: »Ipse enim est pax nostra, qui fecit utraque unum .«---»Et sequere eam.« Sequi namque Dominum, imitari est. Unde ipse ait: »Qui uult uenire post me, abneget semetipsum, et  tollat crucem suam, et sequatur me .« Et alibi: »Qui sequitur me, non ambulat in tenebris .«---»Oculi Domini super iustos, et aures eius in preces eorum.« Superius dixit: »Immittet angelus Domini in circuitu timentium eum;« nunc autem dicit, quia ipse timentes respicit atque custodit. Ecce quantus fructus redditur illis qui mala fugiunt et recte faciunt! uultus autem Domini super facientes mala. Ad quid? »Ut perdat de terra memoriam eorum.« Dissuasione, quia mala facientes de libro uite delebuntur, neque in terra uiuentium de eis memoria fiet. »Clamauerunt iusti, et Dominus exaudiuit eos.« Probatione, quia aures eius semper sunt in preces eorum: quoniam quotiescunque clamant iusti, semper a Domino exaudiuntur. »Et ex  omnibus tribulationibus eorum liberabit eos,« quia carne dissoluta in celestibus regnis collocantur. Sed quid mirum si eos Dominus exaudiuit? »Iuxta est Dominus his qui tribulato sunt corde.« Quia semper iuxta est nec unquam eos derelinquit, idcirco clamantes exaudit, et quia »cor contritum et humiliatum Deus non despicit .« Corde enim tribulantur quos conscientia remordet, ut de peccatis peniteant. »Et humiles spiritu saluabit.« »Beati pauperes spiritu, quoniam ipsorum est regnum celorum ,« pauperes enim spiritu sunt qui de nichil presumunt. »Multe tribulationes iustorum, et de his omnibus liberauit eos Dominus. Custodit Dominus omnia ossa eorum,« id est omnia robora  uirtutum, quia neque humilitas ab ira, neque castitas a luxuria superatur. »Unum ex his non conteretur,« quia »omni habenti dabitur, et abundabit .«

»Mors peccatorum pessima,« quia nunquam deficient, sed semper moriendo uiuent. »Et qui oderunt iustum,« id est Christum, qui iustificat impium, uel unumquemque iustorum. In iusto enim nichil est quod odiendum sit, quoniam et hominis natura, et ipsa iustitia bona est; in peccatore autem, sola uitia odienda sunt. »Delinquent,« quia super iniquitatem apponent iniquitatem, ut qui sordidus est semper sordescat. »Redimet Dominus animas seruorum suorum.« Iam enim redemit sanguine suo, redimit etiam omni die, dum eas a uitiis et carnis liberat  necessitatibus; redimet etiam in futuro, quia a secunda morte eripiet. »Et non delinquent omnes qui sperant in eo,« quia semper de uirtute in uirtutem conscendentes, omnia uitia sub pedibus conculcabunt.



EXPOSITIO PSALMI XXXIu.

»Iudica, Domine, nocentes me.« uox Christi in passione: Iudica, inquit, Domine, nocentes me, redde illis iuxta opera sua. »Expugna impugnantes me,« ne semper in fortitudine sua glorientur. »Apprehende arma« ad me defendendum et illos perdendum. »Et exsurge in adiutorium mihi.«

»Effunde frameam et conclude.« Effunde, inquit, framea, Titum et uespasianum, meritam uindictam, et gladios quibus perdantur. »Aduersus eos  qui persequuntur me,« et conclude eos ab hostium multitudine, ut nec unus quidem de ciuitate egredi uel ingredi possit. »Dic anime mee: Salus tua ego sum.« De qua ipsi dicebant: »Non est salus ipsi in Deo eius .« Possumus etiam per frameam animam Dominicam intelligere, cuius effusione conclusi sunt Iudei, quia garrulitas et disputatio eorum omnino cessauit. »Confundantur et reuereantur.« Confundantur, inquit, de mendacio, cum me uiderint resuscitatum. »Et reuereantur,« non enim erat in rem quod timerent Romanos, nisi Christum interficerent; sed postea reuera timuerunt, cum incurrentium hostium conspicerent gladios. uel confundantur et erubescant de peccatis. Unde Apostolus: »Quem ergo fructum habuistis in illis, in quibus nunc  erubescitis?«  Et reuereantur, non demonem, sed Dominum. »Auertantur retrorsum et confundantur.« Auertantur, inquit, retrorsum, ut sequantur Dominum, qui nunc diabolum imitantur. Siue retrorsum conuertantur, ut nunquam de futuris cogitent, sed sola presentia et transitoria concupiscant, et confundantur, uel in melius, uel eterna confusione, »cogitantes mihi mala. Fiant tanquam puluis ante faciem uenti,« ut sicut nec puluis uento, ita nec hostibus ipsi resistere possint. »Et angelus Domini« malus sit »persequens eos,« ut ubicunque Iudei fuerint, eis diabolus dominetur. Siue angelus Domini, id est Titus et uespasianus, quos supra memorauimus. »Fiant uie illorum tenebre,«  ut non uideant quo fugere possint. »Et lubricum,« ut fugientes cadant. »Et angelus Domini persequens eos,« ut facile capiantur, et hoc merito. »Quoniam gratis,« id est sine causa, ipso eodem Pilato teste, , »absconderunt mihi interitum.« Absconderunt utique, quia cum proditione eum occiderunt. »Superuacue exprobrauerunt animam meam,« id est sine omni illorum utilitate probauerunt quoniam Christus resurgere posset; uel etiam exprobrauerunt, quia multa ei opprobria inferebant, dicentes: »Aue, Rabbi, .« Et: »Demonium habes .«

»ueniat illi laqueus, quem ignorat,« Ego quidem non ignoraui illorum laqueos et deceptiones, ipsi autem, que pena, qui laquei eis futuri sint, omnino  ignorant. »Et captio, quam abscondit,« ad me capiendum, »comprehendat illum,«---»unicuique enim secundum mensuram, qua mensus fuerit, remetietur .«---»Et in laqueum cadat in ipsum,« quem mihi parauit. Unde dicitur: »Foueam, quam fratri tuo parabis, in eam cades .« »Anima autem mea,« ex illorum exempta insidiis, »exsultabit in Domino,« et delectabitur de salute sua. Tunc tandem »omnia ossa mea dicent: Domine, quis similis tui?« Per ossa, fortiora membra, id est apostolos intelligimus, qui, postquam Christus resurrexit, ubique terrarum Dominum laudare et predicare ceperunt. »Eripiens inopem de manu fortiorum eius,« id est, Christum de manibus et potestate Iudeorum; inops enim in hoc mundo fuit  Christus, quia nichil proprii habuit. Unde ipse ait: »uulpes foueas habent, et uolucres celi nidos, Filius autem hominis non habet ubi caput suum reclinet .« Et Apostolus: »Qui cum omnium diues esset, pro nobis pauper factus est, ut illius inopia nos diuites faceret .« »Egenum et pauperem a diripientibus eum,« id est, a Iudeis, uel a principibus tenebrarum. Fortiores autem dixit, quia omnis qui uerberat, eo qui uerberatur fortior esse uidetur.

»Surgentes testes iniqui, que ignorabant, interrogabant me.« Testes iniqui dicuntur principes sacerdotum, qui interrogantes dicebant: »Adiuramus te per Deum, ut dicas nobis si tu es Christus Filius Dei. »Christo autem respondente: Ego sum,  clamauerunt dicentes: Ipsi« audistis blasphemiam .« Que utique non blasphemia, sed ueritas erat. Fuerunt igitur testes iniqui, quia ueritatem blasphemiam esse testantur. Ignorabant autem an esset Filius Dei, quia Spiritus sanctus in eis non erat, qui hoc illis reuelaret. »Retribuebant mihi mala pro bonis,« quia ego de illorum salute, ipsi uero, quomodo me perderent, cogitabant. »Sterilitatem anime mee,« id est penuriam uite, quia me interfecerunt. uel, quia cum deberent dare frumentum, exorta est zizania. Preterea semen quod super eos seminaui, quasi in duros lapides uersum, nullum mihi protulit fructum. O uinea mea electa, ego te plantaui, quomodo conuersa es in amaritudinem,  pro uuis labruscas, pro uino acetum Domino dedisti!

»Ego autem, cum mihi molesti essent,« flagellando, conspuendo, »induebar cilicio,« quia non diuinitatis potentiam, sed solius carnis fragilitatem eis manifestabam. Nam quasi cilicio indutus, carne quia tectus, inter peccatores reputabatur; cilicium enim peccatoribus conuenit. Unde Apostolus ait: »Ut de peccato peccatum damnaret in carne .«---»Humiliabam in ieiunio animam meam.« In ieiunio, inquit, affligebam meipsum, quia neminem illorum, nisi unum ex latronibus, mihi incorporare potui. »Et oratio mea in sinu meo conuertetur,« in sinu namque conuertitur oratio, quando eadem deprecatio frequenter in corde reuoluitur. uel etiam,  ideo oratio, quam Christus in sui cordis secreto faciebat, conuersa est, quia, sicut prius pro Iudeorum salute, ita et pro confusione postea Deum rogare cepit, et merito.

»Quasi proximum, et quasi fratrem nostrum sic complacebam.« Sic, inquit, diligebam Iudeos ut fratrem, et secundum carnem, proximum. »Maiorem enim dilectionem nemo habet quam ut animam ponat quis pro amicis suis .«---»Quasi lugens et contristatus sic humiliabar,« uel ab ipsis, uel pro ipsis. »Et aduersum me letati sunt,« id est de his que mihi contraria et aduersa fuerunt. »Et conuenerunt.« Conuenerunt utique pontifices et Pharisei in unam uoluntatem atque »consilium ut Christum caperent et occiderent .«  »Congregata sunt super me flagella,« quia »cum gladiis et fustibus super eum uenerunt .« »Et ignoraui,« nulla enim causa fuit cur eum crucifigerent . Unde ipse ait: »Quia odio habuerunt me gratis .«

»Et ideo dissipati sunt.« id est. ubique dispersi. uel, secundum interiorem hominem distracti. uel etiam a caritatis uinculo diuisi. »Nec compuncti,« quia nec penitent, neque credunt. »Tentauerunt me,« multis modis tentauerunt Iudei Christum. Unde ipse ait: »Quid me tentatis, hypocrite?« . »Subsannauerunt me subsannatione:«---»uah! qui destruis templum Dei .«---»Frenduerunt super me dentibus suis,«  »Crucifige, crucifige, dicentes .«---»Domine, quando respicies« iniquitatem illorum? »Restitue animam meam« pristino gradui et tue claritati. »A leonibus unicam meam« auferens a superbia et uiolentia Iudeorum. Quod si feceris, »confitebor tibi in Ecclesia magna,« id est in Ecclesia catholica per orbem terrarum diffusa, consona omnium sanctorum te uoce laudabo. Confirmatio. »In populo graui laudabo te,« id est in gentibus: quem nullus uentus, nullaque doctrina a te diuellere potest; non in his qui leues sunt et faciles ad peccandum, quos uelut puluerem »uentus proiicit a facie terre ,« nunquam humilia, sed semper superba cogitantes.

»Non supergaudeant mihi, qui aduersantur mihi  inique.« Supergauderent namque aduersarii Christi, si mortuus non resurgeret. »Qui oderunt me gratis,« id est sine culpa. »Et annuunt oculis,« alteri enim alter oculis ut feriret innuens, Christo Domino colaphizato dicebant: »Prophetiza nobis, Christe, quis est qui te percussit?«  Innuebant etiam oculis, quando se in facie amicos monstrabant, hoc est quod sequitur:

»Quoniam mihi quidem pacifice loquebantur.« Dicentes: »Magister bone .« Et: »Scimus quia uerax es .« Et: »Non respiciens personam hominum .« Hec enim et similia, pacifica uerba sunt sub adulationis figura. »Et in iracundia terre loquentes dolos cogitabant,« loquebantur utique Pharisei et sacerdotes in iracundia  terre, quia seditionis uerba fundentes, terrenos et peccatores ad iracundiam prouocabant, ut ille qui dicebat: »Expedit uobis ut unus homo moriatur pro populo, et non tota gens pereat .« Hoc autem nulla alia de causa dicebant, nisi ut Christum dolo tenerent et occiderent . »Et dilatauerunt super me os suum,« omnes palam blasphemantes »dixerunt: Euge, euge,« insultatoria laus est. »uiderunt oculi nostri,« uidimus qualis esset, et tandem cognouimus: ubi sunt uirtutes quas faciebat? cur qui alios saluauit, seipsum non saluat?  Cur qui Lazarum suscitauit, seipsum non suscitat? »uidisti, Domine,« insultationes, et opprobria eorum, »Domine, ne discedas a me, intende iudicium meum,« id est,  diffunde et manifesta cunctis gentibus iudicium quo iudicatus sum, ut nullus amplius desperet, tali sacrificio immolato. »Deus meus et Dominus meus, in causam meam,« ueni, id est, discerne meam iustitiam, et illorum iniquitatem. »Iudica me secundum iustitiam tuam, Domine Deus meus,« id est, quia iustus es, discerne me iniuste condemnatum, et fac quod iustum est »Et non supergaudeant mihi,« quod utique facerent, nisi Christus a morte resurgeret.

»Non dicant in cordibus suis: Euge, euge,« beate »anime nostre; nec dicant: Deuorauimus eum,« id est omnino deleuimus; quod equidem nec facere potuerunt, cum audirent eum resurrexisse. »Erubescant,  et reuereantur simul, qui gratulantur malis meis.« Ecce hic conuertitur oratio; non enim iam rogat ut Pater illis ignoscat, sed erubescant et reuereantur. Erubescant, inquit, de mendacio suo, et reuereantur penam suique confusionem, et repentinum interitum qui gratulantur malis meis, id est non solum qui faciunt, sed qui facientibus consentiunt, ut ipse Pilatus, qui dicebat: »Innocens ego sum a sanguine iusti huius .«---»Induantur confusione et reuerentia, qui maligna loquuntur super me,« confusione quidem et uerecundia induti fuerunt, quia inuitis custodibus resurrexit; induentur et in iudicio, cum Iudicem uidebunt, quem ut hominem flagellarunt. Hinc pro Ecclesia loquitur. »Exsultent et letentur qui uolunt iustitiam meam.«  Iudei, inquit, induantur confusione; illi autem exsultent et letentur qui iustitiam meam sequi uolunt, uel, qui me iustum dicunt. »Et dicant semper: Magnificetur Dominus, qui uolunt pacem serui eius.« Semper enim Ecclesia Dominum magnificat, que utique eamdem pacem habere desiderat quam et Christus habet, qui, pro parte carnis, seruus est Patris. »Et lingua mea meditabitur iustitiam tuam,« id est apostoli et doctores, per quos, quasi propria lingua, meas Ecclesie denuntio uoluntates. »Et tota die laudem tuam,« donec enim tempus fuerit, semper Ecclesia Dominum laudabit.



EXPOSITIO PSALMI XXXu.

»Dixit iniustus, ut delinquat in semetipso.« n semetipso, inquit, in corde, in cogitationibus; dixit  iniquus: Delinquam, furabor, occidam, innocentes et proximos accusabo, et sic diues efficiar. uel, in semetipso, id est contra seipsum; omnis enim qui peccat, sibi contraria operatur. »Non est timor Dei ante oculos eius.« Quid mirum, si se peccare promittit, qui ante oculos cordis Dei timorem non habet? timor namque Dei, frenum est peccati.

»Quoniam dolose egit in conspectu eius,« id est in interiori homine, quem Deus uidet et cognoscit, uel etiam, Iudei in presentia Christi. Unde fit »ut inueniatur iniquitas eius ad odium,« quia semper, inquit, dolose agit, sine odio quidem iniquitas illius inueniri non potest. »uerba oris eius iniquitas et dolus,« uerba namque eorum dolo et mendacio plena sunt, quia aliud ore dicunt, et aliud corde  uolutant. »Noluit intelligere ut bene ageret.« Multi enim bona et Scripturas intelligunt, sed non ad hoc ut eas custodiant. Unde Apostolus: »Non auditores, inquit, legis iustificabuntur apud Deum, sed factores .« Itemque: »Si uis perfectus esse, serua mandata .«

»Iniquitatem meditatus est in cubili suo,« id est, in secretario cordis sui. »Astitit omni uie non bone,« quia in omni malitia perseuerauit: hoc est quod sequitur: »Malitiam autem non odiuit.« Qui malitiam non odit, misericordiam non amat.

»Domine, in celo misericordia tua.« In supradictis, inquit, iniquis, non est nisi dolus, iniquitas et malitia; in sanctis autem, quos per celum intelligimus, misericordia et ueritas. Misericordia quidem  est in sanctis, quia a magistri iussione non discedunt, qui ait: »Estote misericordes, sicut et ego misericors sum .« Et alibi: »Iucundus homo qui miseretur et commodat .« ueritas quidem, quia neminem fallunt, ut ille de quo superius diximus: »uerba oris eius iniquitas et dolus.« In talibus enim ueritas non est. »Usque ad nubes,« subintelligitur, perueniens. Quid per nubes, nisi apostolos. doctores et prophetas? ut enim nubes pluuiam, ita et isti doctrinam distillant. Usque ad hos ergo peruenit ueritas Dei, quia nullus ad plenum diuina secreta cognouit, nisi cui sanctus Spiritus reuelauit. Unde ipsa ueritas ait: »Nemo nouit Patrem nisi Filius, et cui Filius uoluerit reuelare .«

 »Iustitia tua sicut montes Dei,« subauditur, homines facit. Omnes enim qui Dei iustitiam imitantur et colunt, quasi montes efficiuntur; ut enim montes a sole, ita sancti semper a Christo illuminantur. Quacunque enim ex parte uoluatur sol, montes quidem semper illuminat. »Iudicia tua abyssus multa,« id est, alta et obscura profunditas. »Quis enim cognouit sensum Domini? Aut quis consiliarius eius fuit? « uel, »incomprehensibilia sunt iudicia eius .« Quia alios elegit misericordia, alios damnat ueritate, sicut scriptum est: Iacob dilexi, Esau odio habui .«

»Homines et iumenta saluabis, Domine.« Quamuis, inquit, in celo sit misericordia tua, tamen et homines, et iumenta saluabis, id est sapientes et  rationabiles, et brutos et idiotas, siue, homines et iumenta, id est iustos et peccatores. uel, etiam homines, id est, carnales: et imperfactos, et iumenta hominum, id est apostolos, qui totius Ecclesie sarcinam sustinent. »Quemadmodum multiplicasti misericordiam tuam, Deus.« uidens quod homines et iumenta, et iustos et peccatores saluauit Dominus, tantam admirans misericordiam, exclamat: Quemadmodum multiplicasti misericordiam tuam, Deus.

»Filii autem hominum,« id est tota Ecclesie continuatio usque ad finem seculi, »in tegmine alarum tuarum sperabunt,« id est in tua protectione. uel, duas alas, duo crucis cornua intelligimus, quia  signo crucis muniti inimicum a nobis repellimus. Siue, due ale duo sunt Testamenta, quibus eruditi hereticos superamus. Possumus etiam per duas alas, Dei et proximi dilectionem significare, quibus quicunque caret, non habet unde uolet ad regna celorum.

»Inebriabuntur ab ubertate domus tue,« id est, affluentia gratiarum Spiritus sancti, siue plenitudine Scripturarum: namque Spiritu sancto pleni erant apostoli, quando musto madere a Iudeis dicebantur . »Et torrente uoluptatis tue potabis eos,« id est impetu misericordie tue, summique et ineffabilis boni felicitate. Quod facere quidem potest, »quoniam apud te est fons uite,« id est Christus apud Patrem, ut in Euangelio dicitur: »Et uerbum erat  apud Deum .« Fons uite Christus est, ut ipse ait: »Aqua quam ego do, qui biberit ex ea, non sitiet ultra .«---»Et in lumine tuo uidebimus lumen.« Lumen de lumine Christus est, qui »illuminat omnem hominem uenientem in hunc mundum .« In hoc autem lumine uidebimus lumen, quia ipse est lucerna pedibus nostris, lucens ante Patris faciem et claritatem. Quod ut fiat, fac quod sequitur: »Pretende misericordiam tuam scientibus te,« id est Filium tuum. Confirmatio. »Et iustitiam tuam his qui recto sunt corde,« ut iusti et misericordes ad te perueniant. »Non ueniat mihi pes superbie,« pes enim principium et sustentamentum superbie diabolus est. »Et manus peccatorum non moueat me,« id est suggestio et diabolica  tentatio non separet me a caritate Dei. »Ibi ceciderunt qui operantur iniquitatem,« iidem maligni spiritus, qui iniquitatem operari non cessant; nam propter superbiam de celorum sedibus eiecti sunt. »Expulsi sunt a te, nec potuerunt stare.«



EXPOSITIO PSALMI XXXuI.

»Noli emulari in malignantibus.« uox doctorum ad Ecclesiam: Aemulari, multas habet significationes. Aliquando enim pro diligere ponitur, ut: »Aemulor enim uos Dei emulatione .« Aliquando autem pro imitari, ut: »Aemulamini carismata meliora .« Aliquando uero pro inuidere, ut in hoc loco: »Noli emulari in malignantibus,« id est, noli habere inuidiam in male  agentibus, ut idem facias. »Neque zelaueris facientes iniquitatem.« Dilige, inquit, hominem, noli diligere latronem; dilige hominis naturam, sed non diligas adulterium: malum enim ubique repudiandum est.

»Quoniam tanquam fenum uelociter arescent.« Ad tempus enim letantur et florent, sed cito siccantur et in puluerem rediguntur. »Et quemadmodum olera herbarum,« id est uiriditates, »cito decident.« Unde Isaias: »Omnis caro fenum, et omnis gloria eius quasi flos feni. Siccatum est fenum, et cecidit flos .«---»Spera in Domino, et fac bonitatem.« Noli, inquit, malignantibus inuidere, ne et tu tam cito pereas. Sed spera in Domino, non in diuitiis, non in pulchritudine, non in mundi flore. Et fac bonitatem, id est misericordiam in omnibus.  »Inhabita terram,« id est sanctam Ecclesiam, »et pasceris in diuitiis eius,« id est in sacris uoluminibus. uel, inhabita terram, id est dominare carni, neque secundum suas concupiscentias eam uagari permittas, et pasceris in diuitiis eius. »Delectare in Domino,« non in concupiscentiis carnis, non in momentaneis bonis. »Et dabit tibi« que ista quidem dare non possunt, scilicet »petitiones cordis tui.« Si enim, quod uerum est, »spiritus concupiscit aduersus carnem, et caro aduersus spiritum ,« alie quidem sunt petitiones carnis, alie uero spiritus, id est cordis.

»Reuela Domino uiam tuam.« O quam salutifera mandata! Non inuidere malis, non diligere iniquitatem, in Domino sperare, in Domino delectari, uias  et opera nostra Domino confiteri, admonent nos sapientissimi, et misericordes Ecclesie doctores. »Et spera in eum, et ipse faciet.« Quid faciet? Sequitur: »Et educet quasi lumen iustitiam tuam,« ut nunquam in tenebris et uitiis obscuretur; non enim a tenebris comprehenditur lux. uel, quasi lumen iustitiam educet, quia de hac obscuritate eleuans, angelis eam et hominibus manifestam faciet. »Fulgebunt enim sancti sicut sol in regno Dei .« Confirmatio. »Iudicium tuum tanquam meridiem,« omni obscuritate tenebrisque elucidatum faciet iudicium illud quo Dominum imitari, et fidem sequi, et operationem decreuisti. Hoc autem erit in die iudicii, quando »sancti stabunt in  magna constantia aduersus eos qui se angustiauerunt .« Quos mali in tanta gloria uidentes dicent: »Ecce quomodo computati sunt inter filios Dei. Nos insensati, uitam illorum estimabamus insaniam .«---»Subditus esto Domino, et ora eum.«---»Dominum Deum tuum adorabis, et illi soli seruies .«

»Noli emulari in eo qui prosperatur in uia sua,« id est in homine faciente iniustitias; multi enim in dolo, multi in furto, multi in periurio, multique in rapina prosperantur; hec autem non Dei, sed hominis, uie sunt.

»Desine ab ira.«---»Ira enim uiri iustitiam Dei non operatur .« Et: »Sol non occidat super iracundiam uestram .« Repetitio. »Et derelinque furorem.« uel etiam, ira animi, furor  uero corporis est; furor enim est, qui homines in adulterium rapit. »Noli emulari, ut maligneris,« sed potius ut bona agas.

»Quoniam qui malignantur, exterminabuntur.« Exterminabuntur quidem, qui extra hereditatis terminos permanebunt, siue, cito de corporibus eiicientur. »Sustinentes autem Dominum, ipsi he reditabunt terram;« qui enim Dominum exspectant, terram uiuentium hereditabunt, uel etiam carni sue imperitabunt.

»Et adhuc pusillum, et non erit peccator.« Adhuc, inquit, pusillum temporis erit, et postea non erit peccator, quia omnino destruetur. »Et queres locum eius, et non inuenies,« id est si forte locum eius quesieris, inuenire non poteris. Quod enim non  est, locum habere non potest. »Mansueti autem hereditabunt terram.«---»Beatimites,« et mansueti, »quoniam ipsi possidebunt terram ,« eorum namque erit hereditas. Possident etiam carnem suam, ne in uitiis delectentur: »Et delectabuntur in multitudine pacis.« Nulla enim ibi seditio, nullaque discordia erit, qua et spiritus carni, et caro spiritui consentiet.

Interim autem, »obseruabit peccator iustum.« Ut eum capiat et perdat; ad hunc namque modum in Euangelio legitur: »Et ipsi obseruabant eum .«---»Et stridebit super eum dentibus suis,« stridebit super eum dentibus nequitie et impietatis, quibus eum deuorare nititur; per corporis namque motum, affectum animi intelligimus. »Dominus  autem irridebit eum, quoniam prospicit quod ueniant dies eius;« irridet namque Dominus peccatorum gaudium et exsultationem, quia quando, et que de eis pena sumatur, agnoscit.

»Gladium euaginauerunt peccatores, intenderunt arcum suum.« Per gladium, apertam et manifestam persecutionem intelligimus, per arcum uero, occultam et dolosam deceptionem, qua sanctis insidiantur. »Ut decipiant pauperem et inopem, ut trucident rectos corde.« Arcu namque decipiunt, gladio uero trucidant. Est autem pauper, qui nichil habet; inops uero, qui, quamuis sine opibus sit, aliquid tamen possidet. »Gladius eorum intret in corda ipsorum, et arcus eorum confringatur.« Omnis  enim quicunque alium ledere molitur, primum seipsum proprio iaculo percutit; arcus autem confringitur, quando dolus et mala uoluntas non inuenit effectum. »Melius est modicum iusto super diuitias peccatorum multas,« ac si dicat: Melior est iustorum paupertas quam diuitie peccatorum; iste enim paucis abundat, ille autem plenus sitit; iste animam saluat, ille autem corpus et animam odit. Sed »quid prodest homini si uniuersum mundum lucretur, anime autem sue detrimentum patiatur? « Melior est enim huic fides, que grano sinapi comparatur, quam illi perfidia que ubique uagatur. »Quoniam brachia peccatorum conterentur,-« id est, uirtutes, potentie diuitieque in quibus confidunt. »Confirmat autem iustos Dominus,«  ne ab iniustitia uincantur. »Nouit Dominus dies immaculatorum,« nouit enim quomodo uixerint, et quibus uitam finierint. uel nouit, quia dilexit. Unde econtra malis dicturus est: »Amen dico uobis, nescio uos .«---»Omnis enim qui ignorat, ignorabitur .«---»Hereditas eorum in eternum erit,« id est in Christo, uel in uita perpetua. »Non confundentur in tempore malo,« quia reprobis dicetur: »Ite, maledicti, in ignem eternum.« »Et in diebus famis saturabuntur,« dies namque famis eodem in tempore fient, quia, omnes siue boni, siue mali, eternum suscipere gaudium desiderabunt; sed, malis omnibus expulsis, solis bonis prandium et nuptie parabuntur, quando econtra soli »peccatores peribunt. Inimici namque Domini mox ut honorati  fuerint,« inani et temporali gloria, »et exaltati« in opes et diuitias, »quemadmodum fumus deficient,« quia nusquam apparebunt. Peribunt igitur peccatores. uel ideo, ut fumus peribunt, quia quanto altius ascendent, tanto magis euanescent, et merito.

»Mutuabitur peccator, et non soluet.« Nihil enim habet homo quod mutuo non acceperit, sicut scriptum est: »Quid enim habes quod non accepisti? ,« nudos enim nos natura creauit. Nihil ergo habet homo quod mutuo non acceperit. Unde, et in Euangelio Dominus dicit: »Homo quidam peregre proficiscens uocauit seruos suos, et tradidit illis bona sua; et uni dedit quinque talenta, alii duo, alii uero unum .« Ecce pecuniam  domini mutuo serui acceperunt; qui autem in hoc fideliter eam dispensauerit, et cum usura domino reuertenti soluere poterit, hoc ei a domino dicetur: »Euge, serue bone et fidelis, intra in gaudium domini tui .« Fideliter namque dispensant diuites, qui de diuitiis eleemosynas faciunt; fideliter autem dispensant doctores, qui nec sacculum nec peram portant. Peccatores autem, diuitias, et sapientiam, uirtutes, et intellectum a Domino mutuantes, neque ei gratiam referunt, neque pauperibus suppeditant, neque cum lucro pecuniam soluunt; merito igitur ut fumus deficient. »Iustus autem miseretur, et tribuet.« Miseretur, inquit, aliis, ut et Dominus sui misereatur, misericordieque retribuat meritum.

 »Quia benedicentes ei hereditabunt terram.« Hanc retributionem recipiunt iusti, quia terram uiuentium hereditabunt. »Maledicentes autem ei disperibunt.« uere utique disperibunt, quia et anima et corpore morientur. »Apud Dominum gressus hominis«  dirigentur, quia de uirtute in uirtutem ad Deum ibit. »Et uiam eius uolet,« quia secundum iustitiam graditur.

»Cum ceciderit, non collidetur,« quia statim ut peccat, penitet, et ipsa penitentia corroboratur. Siue, cum in aliquas huius seculi ceciderint aduersitates, in interiori tamen homine non collidentur. Quare? »Quia Dominus supponit manum suam,« neque a iustis aliquando separatur. »Iunior fui, etenim senui: et non uidi iustum derelictum, nec  semen eius querens panem.« Non uidi, inquit, iustum a mee etatis principio a Domino derelictum, nec semen eius indigens pane. Qui enim querit indiget; iustus autem non querit, quia non indiget. Semina namque, id est imitatores iusti, non indigent pane, quia et carnali et spirituali semper abundant; paucis enim et minimis natura contenta est. Unde et in Euangelio Dominus ait: »Nolite solliciti esse dicentes: Quid manducabimus, aut quid bibemus? «

»Tota die miseretur et commodat.« Quia aliorum miseretur et commodat, inde comprobatur non indigere. Qui enim non habet, quomodo dare potest? Habet igitur iustus, siquidem dare potest, miseretur  et commodat. »Et semen eius in benedictione erit,« quia et opera, et imitatores, et exhortatio ipsius a Domino benedicuntur. »Declina ergo a malo et fac bonum,« ut et tibi idem contingat. Declina a malo, diuerte a peccato, fuge diabolum, sequere bonum, imitare Deum. »Et inhabita in seculum seculi.« Ubi? in Ecclesia, in unitate fidei, in celesti Ierusalem, in iudicio recto, ut nunquam deuies a ueritate. »Quia Dominus amat iudicium,« id est ueritatem. »Et non derelinquet sanctos suos,« probatio est quis ueritatem diligat. Non autem derelinquit, quia in eternum eos conseruat. »Iniusti punientur,« id est, eternaliter damnabuntur, »et semen impiorum peribit,« id est opera, uel sequaces. »Iusti autem hereditabunt terram« uiuorum, non  mortuorum, uel incorruptibilia corpora sua. »Et inhabitabunt in seculum seculi super eam. Os iusti meditabitur sapientiam,« et in hoc seculo et in futuro. Non meditabitur iniustitiam, non dolum, quo fratres decipiat, sed soli semper sapientie uacabit. »Et lingua eius loquetur iudicium,« id est, non superbiam, sed ratam ueritatem. »Lex Dei eius in corde ipsius,« que et peecare uetat, et bona facere docet. »Et« ideo »non supplantabuntur gressus eius,« ab iniquis et peccatoribus. »Considerat« namque »peccator iustum,« ut eum supplantet, eiusque detorqueat gressus. »Et querit mortificare eum,« quod utique non faciet. »Dominus autem non derelinquet eum in manibus eius,« quia, quamuis  corpus, animam tamen capere non poterit .

»Nec damnabit eum, cum iudicabitur illi,« id est ad ipsius gloriam et honorem: quod in iudicio fiet. »Exspecta« igitur »Dominum,« qui te uindicabit. Unde Apostolus: »Mihi, inquit, uindictam, et ego retribuam, dicit Dominus .«---»Et custodi uiam eius,« id est serua mandata. »Et exaltabit te,« ad celestia. »Ut hereditatem capias terre,« illius scilicet quam nullus hostilis turbo tibi auferre poterit. »Cum perierint peccatores, uidebis,« non peribis, sed pereuntes uidebis.

»uidi impium superexaltatum et eleuatum sicut cedros Libani, et transiui et ecce non erat.« Satis, inquit, magnos, et excelsos, et terrenis honoribus  preditos impios ad tempus uidi, et statim eterna cogitans, ad ipsorum uite exitum transiui, et ecce non erat. Si quis enim ad intellectum transeat, et cogitando dicat: Ubi nunc est Cesar? Ubi Pompeius? Ubi Octauianus? Ubi potentia Neronis? non utique eos inueniet. »Et quesiui eum, et non est inuentus locus eius,« qui enim non est, locum non habet. »Custodi« ergo »innocentiam, et uide equitatem,« ne ad impiorum similitudinem pereas, »quoniam sunt reliquie homini pacifico.« Sed que reliquie? uita post mortem. Possumus autem, per homines pacificos, apostolos intelligere, quorum doctrina pacatus est mundus. His autem sunt reliquie et eterna retributio. Unde Apostolus: »Si cuius, inquit, opus manserit, quod superedificatum  fuerit, mercedem recipiet .«---»Iniusti disperibunt, simul reliquie impiorum interibunt,« quia non relinquitur eis uita post mortem. »Salus autem iustorum« erit »a Domino,« qui uere saluare potest. »Et« Dominus erit »protector eorum in tempore tribulationis. Et adiuuabit eos Dominus,« in seculi tentationibus. »Et eruet eos, a peccatoribus, et saluabit eos,« in die iudicii, »quia sperauerunt in eum.«



EXPOSITIO PSALMI XXXuII.

»Domine, ne in furore tuo arguas me, neque in ira tua corripias me.« Argue me, inquit, sed non in ira uel furore, quinimo in misericordia et pietate. uox cuiuslibet penitentis.

 »Quoniam sagitte tue infixe sunt mihi.« Quid per sagittas nisi correctionis uerba intelligimus? »Et confirmasti super me manum tuam,« quia magistrali uerbere me castigasti. Noli igitur me in ira et furore amplius flagellare, quia doctrine tue non sum oblitus, sed quasi acutissima sagitta cordi meo infixa est. More discipuli loquitur, magistri misericordiam implorantis. Possumus etiam, per sagittas, huius seculi erumnas intelligere, ut sit uox humani generis de tot miseriis conquerentis, quasi dicat: Ne irascaris, Domine, populo tuo, qui tantis undique miseriis et angustiis obsitus est; hinc enim sagitte tue debita uindicta, morbi, pestilentie, fames, alieque huius seculi aduersitates nos uulnerant et affligunt. Hinc uitiorum impetus demoniorumque  insidie nos conturbant. Restat igitur, si nobis iratus fueris, ut non omnino pereamus.

»Non est sanitas in carne mea a facie ire tue.« In prima, inquit, radice peccauimus, immortalitatem amisimus, iram tuam cognouimus, mortalesque facti sumus: que igitur sanitas, uel constantia in nobis esse potest? »Non est pax ossibus meis.« Perterrita sunt ossa mea. Idcirco pacem habere non possunt. Quis enim inter hostes pacem habebit? Per ossa, memoriam, intellectum et rationem intelligimus; hec autem quia a uitiis conturbantur, multoties pacem amittunt. Hoc autem etiam de penitentibus intelligi potest, qui, Dei iram suaque recognoscentes peccata, ieiuniis semper et uigiliis uacantes, uix ossibus herent.

 »Quoniam iniquitates mee supergresse sunt caput meum.« Ideo, inquit, pax non est ossibus, quia iniquitates presunt, et dominantur menti; caput enim pro mente ponitur, que anime principalior pars est. Unde in Euangelio legitur: »Leuate capita uestra .«---»Sicut onus graue grauate sunt super me,« illos enim grauant peccata qui ea deponere uolunt, sicut econtra illis leuia sunt qui in eis delectantur.

»Putruerunt et corrupte sunt cicatrices mee.« Olim, inquit, pro suaui odore uitiorum putredine usus sum, sed iam nunc quidem peccata mea mihi fetere incipiunt. Quod ideo quidem fit, quia cicatrices corrupte sunt. Tunc enim corrumpuntur ulcera et cicatrices, quando peccata manifestantur.  »A facie insipientie mee,« putruerunt uitia incisa, et aperta sunt ulcera, quia meam cognoui insipientiam. Quis enim nisi sapiens insipientiam cognoscit?

»Miser factus sum, et curuatus sum usque in finem.« Miserum enim se Apostolus esse sciebat cum diceret: »Infelix ego homo, quis me liberabit de corpore mortis huius? « Usque in finem curuantur qui, ex toto se sub iugo Christi humiliantes, in cinere et cilicio penitentiam agunt. »Tota die contristatus ingrediebar,« quia semper pro peccatis flebam. Quid mirum? »Quoniam lumbi mei impleti sunt illusionibus.« Partem pro toto posuit. Quia demonum, inquit, illusionibus plena erat caro mea, ideo sine tristitia esse non poteram;  »Et« quoniam »non est sanitas in carne mea,« que semper a uitiis uulneratur. Unde, »afflictus sum et humiliatus sum nimis,« sciens quod »per multas tribulationes in regnum celorum« me »intrare necesse sit .«---»Rugiebam a gemitu cordis mei.« Rugiunt namque et amare deflent sancti, quia semper corda eorum pro peccatorum conscientia gemunt; quod tu quidem nosti. »Domine, ante te omne desiderium meum, et gemitus meus a te non est absconditus.« Scis igitur quia humiliatus fui, et pro peccatis gemui. »Cor meum conturbatum est in me,« id est anima mea. Sed quare conturbatum est? Quia »dereliquit me uirtus mea,« id est Deus ipse, siue immortalitas. »Et lumen oculorum meorum, et ipsum non est mecum,«  quia, uia ueritatis amissa, diabolum et errorem sum secutus.

»Amici mei et proximi mei, aduersum me appropinquauerunt, et steterunt.« uox capitis, quasi dicat: Nihil est, o homo, quod quereris, nichil est quod de miseriis lamenteris: uide me afflictum, uide me crucifixum, uide me peccata tua portantem, uide mundi miserias ferentem, et auferentem. Consolare igitur, spem habeto, non frangaris aduersis. »Amici mei« , »et proximi mei,« secundum carnem, »aduersum me appropinquauerunt, et steterunt;« non enim appropinquauerunt ut crederent, sed potius ut occiderent.

 »Et qui iuxta me erant, de longe steterunt,« id est, discipuli, quia »relicto eo omnes fugerunt ,« sicut in Euangelio dicitur: »Cum autem apprehendissent, stabant omnes noti eius a longe .«---»Et uim faciebant qui querebant animam meam,« quia et me post se trahebant, et Iacobum, relicta sindone, nudum fugere compulerunt . Petrus quoque in tantum sibi constrictus, ter negauit .

»Et qui inquirebant mala mihi, locuti sunt uanitates,« quia falsis testimoniis me uincere putabant. »Et dolos tota die meditabantur,« quibus me ante Pilatum accusare possent. »Ego autem, tanquam surdus, non audiebam,« quia nemini ullum responsum  dabam. Unde quidam eorum ait: »Nonne audis quanta aduersum te dicunt testimonia? .«---»Et sicut mutus non aperiens os suum,« sicut scriptum est: »Tanquam ouis ad occisionem ductus est, et non aperuit os suum .« »Et factus sum sicut homo non audiens, et non habens in ore suo redargutiones.« Expositio est precedentis uersus »Quoniam in te Domine, speraui.« Ideo, inquit, non me defendi, quia non in me, sed in te speraui. Unde etiam quasi improperantes dicebant Iudei: »Confidit in Deum, liberet eum si uult .«---»Et tu exaudies me, Domine Deus meus.« Sed unde exaudies? Sequitur:

»Quia dixi: Nequando supergaudeant mihi inimici  mei.« Quod utique facerent nisi resurgerem. »Et dum commouentur pedes mei, super me magna locuti sunt,« quia, discipulis in fugam commotis, eum deridere ceperunt. Quid mirum?

»Quoniam ego in flagella paratus sum.« Ut Petrus ait: »Cum malediceretur non maledicebat, cum pateretur non comminabatur .«---»Et dolor meus in conspectu meo semper,« non pro me tantum, sed et pro meis.

»Quoniam iniquitatem meam annuntiabo.« Non quod iniquitatem fecisset, sed quia in eum iniquitas facta est. »Et cogitabo pro peccato meo,« id est, sollicitus ero pro peccato quod in me Iudei fecerunt. Sic enim dicimus, aggressum urbis, non quod  ipsa aliquem aggrediatur, sed quia ab aliquo aggressa est.

»Inimici autem mei uiuunt.« Non utique uiuent, sed morte morientur. »Et confirmati sunt super me,« ipsi namque Iudei testes sunt quoniam, ex quo Christus passus est, semper uiles et debiles, sine honore et fortitudine fuerunt. »Et multiplicati sunt qui oderunt me inique,« non equidem multiplicati, sed et prole et diuitiis minorati sunt, et merito. Nam »qui retribuunt mihi mala pro bonis, detrahebant mihi.« Quis enim omnia bona enumerare potest que Iudaico populo Dominus fecit? Quis derisiones et opprobria explicare ualeat, que Filio suo Domino nostro Iesu Christo Iudei intulerunt? »Quoniam sequebar bonitatem.« Hec enim maior et principalior  causa fuit ut moreretur, quia »Filium Dei se fecit , et quia Sabbato curabat .« Quod nichil aliud quam bonitas erat. Et ideo »non derelinquas me, Domine Deus meus, ne discesseris a me.« Cum, inquit, infernum exspoliauero ne derelinquas me, sed »intende in adiutorium meum,« ut uictor cum triumpho ad te ueniam, »Domine, Deus salutis mee.«



EXPOSITIO PSALMI XXXuIII.

»Dixi: Custodiam uias meas.« uox Ecclesie: uias suas custodiuit, qui a uitiis bona opera defendit. »Ut non delinquam in lingua mea.« In lingua namque peccant qui sanctum dant canibus, et margaritas ante porcos mittunt ; iste autem opera sua sic custodire promittit, ut neque in  opere, neque in sermone delinquat.

»Posui ori meo custodiam.« Non improperantibus respondi, non maledicentibus maledixi, sed ori meo custodiam posui, secundum illud: Pecuniam et aurum tuum alliga bene, et fac ori tuo ostium et seram. »Cum consisteret peccator aduersum me,« qui non edificationis causa, uerum ut mecum disputaret, meque reprehenderet, audiebat. »Obmutui, et humiliatus sum,« quia, quasi uictor, eorum pertuli garrulitatem. »Et silui a bonis,« quia ueritati obedire nolebant. Huic autem simile quiddam in Ezechiele legitur, qui cum Iudeis predicare uellet, ait ei Dominus: »Linguam tuam adherere faciam palato tuo, quia domus exasperans est .« ---»Et dolor meus renouatus est,« id est, amplius et  intolerabilius creuit. »Concaluit cor meum intra me, et in meditatione mea exardescet ignis;« tali namque ira, et Isaias accensus erat, quando dicebat: »Domine, quis credit auditui nostro? «

»Locutus sum in lingua mea,« id est, in lingua cordis, in cogitatione, quam peccator redarguere non ualet. Sed quid dixi? »Notum fac mihi, Domine, finem meum.« Nullus enim in hac uita finem suum cognoscere potest, finem namque suum uidere desiderabat Apostolus, cum diceret: »Cupio dissolui, et esse cum Christo .«---»Et numerum dierum meorum quis est;« illi quippe dies uere dicuntur esse, qui semper sunt, et nullum finem habent. »Ut sciam quid desit mihi.« Nemo enim in hoc seculo  positus ad plenum scire ualet quid ei desit; sed cum ad illam supernam et ineffabilem beatitudinem peruenerit, tunc se miserum et bonis cunctis egentem in hoc seculo fuisse cognoscet. »Ecce mensurabiles posuisti dios meos.« Singula singulis respondent: Illos, inquit dies mihi demonstra, quia isti quidem transeunt, et nullius numeri sunt. Ut sciam quid desit mihi, quia hec mea quidem substantia mihi est, sed a te pro nichilo reputatur. Unde scriptum est: »Omnes gentes quasi non sint, sic sunt coram eo .« uel etiam, tanquam nichilum est substantia et esse sanctorum, ad illius essentie comparationem, quam ante Dominum habebunt; »fulgebunt« namque »sicut sol in regno Dei .«

 »uerumtamen uniuersa uanitas omnis homo uiuens: uerumtamen in imagine pertransit homo, sed et frustra conturbatur.« Isti duo uersus proximo superiori uersui respondent. Quamuis dies, inquit, mensurabiles et transitorii sint, humana tamen fragilitas nichilominus in uanitate persistit. Hominem in hoc loco pro peccatore posuit, et quamuis hec substantia nulla sit, uerumtamen in imagine pertransit homo, quia, ut imaginaria et falsa bona congreget, de regno in regnum, maria, et cuncta pericula homo pertransit, et uere homo, quia non celum, sed humum et puluerem petit. Siue, ad imaginem Dei factus homo  pertransiit, quia non Dei, sed diaboli similitudinem imitatur. Sed et frustra conturbatur.

 »Thesaurizat« enim, »et ignorat cui congregabit ea.« Ideo, inquit, frustra conturbatur, quia, quamuis multa summis periculis ipsaque morte bona conquireret, cui tamen ea congregasset ignorat, utrum furibus, hostibus, an priuignis.

»Et nunc que est exspectatio mea?« Non aurum uel argentum, non predicte diuitie, in quibus acquirendis homines desudant. »Nonne Dominus?« uere Dominus, quo quidem accepto nichil defuerit. »Et substantia mea apud te est,« quam nec tinea demolitur, nec fures effodiunt uel furantur . »Ab omnibus ergo iniquitatibus meis erue me,« quod debes, nam »opprobrium insipienti dedisti me.« Cum enim ad predicandum discipulos misit, tunc  eos insipientibus in opprobrium dedit. Unde ipse ait: »Si me persecuti sunt, et uos persequentur. Sed hec omnia facient uobis propter nomen meum .«

»Obmutui, et non aperui os meum,« sed cum patientia et silentio cuncta inimicorum pertuli tormenta: Magistrum sequens, qui sicut ouis ad uictimam ductus est, et non aperuit os suum . »Quoniam tu fecisti, amoue a me plagas tuas.« Tua factura sum, tuum plasma sum, tu me fecisti, miserere mei.

»A fortitudine manus tue ego defeci.« Sicut aurum in fornace probat Dominus electos suos . Flagellat enim omnem filium quem recipit , unde fit ut a fortitudine potentie sue  deficiant, et carnis robur amittant. Unde Apostolus »Crucifixus, inquit, sum mundo .« Confirmatio. »In increpationibus, propter iniquitatem corripuisti hominem,« quod enim homo corripitur, non sine causa fit.

»Et tabescere fecisti sicut araneam animam eius,« quia indumentum iustitie sibi texendo atque filando, pro operis studio atque instantia ab omni uitiorum pinguedine defecit. Hec enim est illa uestis nuptialis, qua qui indutus non fuerit, Christi prandium non merebitur. Unde Salomon ait: »Quesiuit lanam et linum, et operata est consilio manuum suarum .« Itemque: »Manum suam misit ad fortia, et digiti eius apprehenderunt fusum .« Hanc autem lanam et linum, eius uiri, qui  loquitur, anima, sibi filando, ab omnibus carnis concupiscentiis defecit. »uerumtamen uane conturbatur omnis homo,« quia pauci sunt qui bonorum exempla imitantes, a seculi uanitate separentur. »Exaudi orationem meam, Domine, et deprecationem meam; auribus percipe lacrymas meas: ne sileas,« sed responde mihi, »quoniam aduena ego sum,« in hoc mundo manens. »Apud te,« quia a uoluntate tua non discedo. »Et peregrinus sicut omnes patres mei,« quia »dum in corpore sumus, a Domino peregrinamur .« Nam pro transeuntibus fit iste psalmus, qui, de huius mundi peregrinatione ad patriam transeuntes, merito peregrini uocantur.

»Dimitte mihi, ut refrigerer, priusquam abeam.«  Prius, inquit, quam moriar, dimitte mihi peccata mea, ut in illa celesti beatitudine refrigerium habeam. »Et amplius non ero,« quia in inferno nulla est redemptio; siquidem non dimissis peccatis illuc, inquit, si peruenero, scio quia amplius non ero Melius enim est non esse quam infeliciter esse.



EXPOSITIO PSALMI XXXIX.

»Exspectans exspectaui Dominum.« uox Ecclesie: Diu, inquit, exspectaui Dominum qui de huius seculi miseriis me liberaret. Hoc enim Abraham, Isaac et Iacob, hoc Isaias, Ieremias, hoc ipse Dauid, huius dictaminis compositor, exspectauit. »Et intendit mihi,« id est, ad meum gaudium et utilitatem in mundum uenit. Unde ipse Dominus ait: »Multi prophete et reges uoluerunt uidere que uos  uidetis, et non uiderunt .« Itemque: »Abraham, pater uester, exsultauit ut uideret diem meum, uidit et gauisus est .«---»Et exaudiuit preces meas.« uenit, inquit, et exaudiuit me. Nullus enim Christum deprecatus est, qui misericordiam non inuenisset. »Et eduxit me de lacu miserie,« id est de inferno, uel de uitiorum profunditate. Confirmatio. »Et de loto fecis,« id est, de errore littere, uel gentilitatis.

»Et statuit supra petram pedes meos.« Pedes, inquit, meos, sensus meos, opera mea statuit, et firmauit in seipsum, et in fidem suam, ne in lacum et in lutum fecis immergerentur »Et direxit gressus meos.« Neque enim me supra petram positum,  otiosum esse permisit, sed ad Euangelium predicandum pedes meos direxit. Siue, opera mea, que praua et aspera erant, in directa et uias planas conuertit, »Et immisit in os meum canticum nouum.« Gressus quidem ad euangelizandum direxit. neque os uacuum, mutuum, et elingue esse uoluit, sed nouum canticum mihi dedit, quia nouus homo uenit in mundum, et nouam legem dedit mundo . »Carmen Deo nostro.« Carmen, inquit, mihi dedit quod Deo nostro acceptabile est, non uanam philosophiam, aut comicorum scurrilitatem.

»uidebunt multi, et timebunt.« Qui enim ceci erant, et de Deo nichil intelligebant, hoc quidem audientes illuminati sunt. uos igitur apostoli, lux estis  mundi , quandoquidem cecos illuminatis. Et timebunt. Quid timebunt? non utique pristinam uanitatem, sed Dominum ipsum, cuius »timor est initium sapientie .«---»Et sperabunt in Domino,« non in incerto diuitiarum, que hodie habentur, et cras non inuenies.

»Beatus uir, cuius est nomen Domini spes eius.« In Domino quidem sperabunt, et beatus ille uir, cuius spes erit nomen Domini. Nomen autem Domini est iehsu, qui Saluator interpretatur. Beatus ergo ille qui se a Iesu saluari sperat.

»Et non respexit in uanitates, et insanias falsas,« ut idola adoraret et auaritie deseruiret, uel diuitias seculique honores, que homines insanos faciunt, concupisceret. »Multa fecisti, tu Domine Deus, mirabilia  tua.« uidentes predicatores hodie multos credentes, qui heri idola adorabant, exclamabant: Multa fecisti, tu Domine Deus, mirabilia tua, »et cogitationibus tuis non est qui similis sit tibi.« Ecce attende.

»Annuntiaui et locutus sum, multiplicati sunt super numerum.« Annuntiauerunt apostoli, crediderunt gentes, nata est illa soboles, que stellis celi comparatur, quarum pre multitudine nullus est numerus.

»Sacrificium et oblationem noluisti,« Quia non Iudeos, sed gentium populum elegisti. Unde ipse Dominus Iudeos interrogans ait: »Quid est, misericordiam uolo et non sacrificium? « In  quibus uerbis non Iudeos, qui hircorum et taurorum sacrificium faciebant , sed gentiles, qui sola misericordia saluantur, se uoluisse insinuat. »Aures autem perfecisti mihi,« quia solo auditu crediderunt apostolis . Legerunt namque in prophetis Iudei, audierunt et uiderunt Christum, non tamen crediderunt . Gentes autem non uiderunt, sed Euangelium audientes credidere . »Holocaustum, et pro peccato non postulasti,« quia nec etiam pro peccatis tale sacrificium offerri debet. Possumus etiam sic intelligere, neque holocaustum uoluisti, neque hostiam pro peccato, »tunc dixi: Ecce uenio.« Hucusque Ecclesia, nunc autem loquitur Christus, et priori huius psalmi uersui respondet:

 Tu, inquit, me exspectans exspectasti, ego autem nunc dixi: Ecce uenio, carnem assumo, teque de luto fecis expedio. Apostrophe ad Patrem: uenio, Pater, sicut precepisti mihi: »ut facerem uoluntatem tuam. Et legem tuam in medio cordis mei,« quod equidem, Deus meus, uolui, sicut »in capite libri scriptum est de me.« Sic enim se habet ordo. Nunc autem intelligentiam expediamus: in capite namque huius libri scriptum est: »Sed in lege Domini uoluntas eius .« Hoc autem est quod hic dicitur, ut facerem uoluntatem tuam, »Et in lege eius meditabitur die, ac nocte. .« Hic autem scriptum est: »Et legem tuam in medio cordis mei.« Hec autem satis equipollentia sunt.

»Annuntiaui iustitiam tuam in ecclesia magna,«  quia et per se, et per apostolos, uniuersalem Ecclesiam docuit , que ex omnibus mundi partibus collecta est. »Ecce labia mea non prohibebo.« Labia Dei, apostoli sunt, quia per eos loquitur; hos autem ad tempus prohibuit dicens: »In uiam gentium ne abieritis, et in ciuitates Samaritanorum ne intraueritis .« Postea uero non solum [non] prohibuit, sed etiam omnibus gentibus predicare precepit. Ait enim: »Ite in uniuersum mundum, predicate Euangelium omni creature .«---»Domine, tu scisti.« Testem ex hoc Deum inuocat, quia in omnibus gentibus apostolos predicare iussit, ut nulla in iudicio possit fieri excusatio.

»Iustitiam tuam non abscondi in corde meo.«  Unde ipse discipulis ait: »Quecunque audiui a Patre meo, nota feci uobis .« Ideoque et apostolis precepit, ut neque sacculum neque peram secum deferrent . Sacculum namque portat, qui uerba diuina in corde celat. »ueritatem tuam et salutare tuum dixi,« quia me tuum esse Filium confessus fui . »Non abscondi misericordiam tuam et ueritatem tuam a concilio multo,« quia coram Iudeis, coram Pilato, et ante principes et sacerdotes se Christum esse dicebat . »Tu autem, ne longe facias miserationes tuas a me.« Hoc autem secundum hominem loquitur. »Misericordia tua et ueritas tua semper susceperunt me,« preteritum pro futuro posuit. »Quoniam circumdederunt me mala quorum non est numerus,« quia  pro totius mundi delictis mortuus est . Sed quis omnium delictorum numerus esse potest? »Comprehenderunt me iniquitates mee,« id est, iniquitates mihi illate, Iudei uidelicet, qui tanta nequitia pleni erant ut non solum iniqui, uerum etiam ipsa iniquitas rite uocentur. »Et non potui, ut uiderem.« Non, inquit, aperui oculos, neque aperire potui, ut aliquos uiderem, nisi inimicos et mihi aduersos.

»Multiplicati sunt super capillos capitis mei, et cor meum dereliquit me.« Nam quia et mei me dereliquerunt, et inimici innumerabiles erant, idcirco nisi inimicos uidere non potui. Cor Christi uocantur apostoli, quia omnes sapientie et scientie thesauros  in eos recondidit, utque seipsum eos dilexit . »Complaceat tibi, Domine, ut eruas me. Domine, ad adiuuandum me respice.« Rogat humanitas diuinitatem, ut eam ab inimicis eripiat, quia ipsa secundum se infirma et debilis erat. »Confundantur et reuereantur simul qui querunt animam meam, ut auferant eam. Auertantur retrorsum,« uel, a peccato ad iustitiam, uel, ab his que sursum sunt, ut semper infima petant, uel etiam, quia in faciem suam ceciderunt . »Et reuereantur, qui uolunt mihi mala.« Quid reuereantur? uel Deum, uel penam, que illis subito superueniet.

»Ferant confestim confusionem suam, qui dicunt mihi: Euge Euge,« siue, ut de peccatis erubescentes peniteant, seu, quia cito ab hostibus subuertentur.  »Exsultent, et letentur super te omnes querentes te.« Omnes, inquit, qui per fidem et dilectionem te querunt, exsultent non in se, sed in te; ut »qui gloriatur in Domino glorietur .«---»Et dicant semper: Magnificetur Dominus,« id est, imperium, et potentia, et credentes in eum. »Qui diligunt salutare tuum,« id est Christum Filium tuum, per quem uniuersorum salutem operaris. »Ego autem mendicus sum et pauper.« Merito, inquit, me diligere debent, quia, cum omnium diues essem, pro eis pauper factus sum . »Sed Dominus sollicitus est mei,« quia omnibus superabundat. »Adiutor meus et protector meus tu es: Deus meus, ne tardaueris,« sed cito subueniens auxilium presta.



EXPOSITIO PSALMI XL.


»Beatus qui intelligit super egenum et pauperem.« uox Prophete: Ego quidem psalmos compono, super me tamen intelligendi non sunt. Beatus ille erit, qui non ad litteram, sed spiritualiter, et psalmos et ceteros prophetas super egenum, et pauperem intelligit. Per egenum autem, et pauperem, Christum designat, qui cum omnium diues esset, pro nobis pauper factus est . »In die malo liberabit eum Dominus;« dies namque iudicii, et malus erit malis, et bonis bonus. In hoc autem die liberabitur Ecclesia, que Christum credidit et intellexit. uos autem perfidi Iudei, malum diem exspectate, qui super antichristum psalmos intelligitis.

 »Dominus autem conseruet eum, et uiuificet eum.« uideo, inquit, egenum et pauperem. Iam carnem sumit, ecce uenit. Sed quenam est illa malorum multitudo, qui ei aduersantur? O nefas, serui in Dominum insurgunt, heredem agricole interficere cupiunt , pontifices et sacerdotes illudentes circumstant . Dominus autem conseruet eum, ne ab his canibus mitis Agnus diripiatur; et uiuificet eum die tertia. »Et beatum faciat eum in terra« uiuentium, eam sibi claritatem reddens, quam priusquam mundus fieret secum habuit . »Non tradat eum in animam inimicorum eius.« Quod equidem esset, nisi a mortuis resurrexisset.

 »Dominus opem ferat illi super lectum doloris eius.« Lectus doloris, caro est, secundum quam Christus affligebatur. »Uniuersum stratum eius uersasti in infirmitate.« Ideo, inquit, ut in lecto doloris ei auxilieris te deprecor, quia totus in infirmitate uersatur. Unde Isaias: »A planta pedis usque ad uerticem non est in eo sanitas .« Totum igitur corporis eius in infirmitate erat dicens:

»Ego dixi: Domine, miserere mei,« id est meorum. »Sana animam meam, quia peccaui tibi.« Nunquid Christus peccatum fecit? absit. Sed animam suam Ecclesiam dicit, quam pre omnibus dilexit. Unde scriptum est: »Pellem pro pelle, et omnia que habet homo dabit pro anima sua .« Nihil  enim hominis habuit, quod pro hac anima non dedisset. Pellem quoque pro pelle dedit, quia pro carne nostra, suam morti tradidit. Rogat igitur Patrem ut Ecelesiam sanet, que a peccatorum multudine infirmata est.

»Inimici mei dixerunt mala mihi: Quando morietur?« Hec enim mala cogitabant et dicebant Iudei de Christo: Quando morietur iste, qui miraculorum operatione totum post se mundum trahit, et quando »peribit nomen eius,« ut nullus eum confiteatur? Unde in Euangelio dicitur: »Iam enim conspirauerant Iudei, ut si quis eum confiteretur, extra Synagogam fieret .«

»Et si ingrediebatur, ut uideret uana.« Nunc ad ipsum capitalem conuertitur inimicum, qui eum  pessima proditione tradidit. Et si, inquit, aliquando ingrediebatur in pretorium, inter inimicos, et Iudeorum consilium, ille pessimus omnium inimicorum Iudeorum Iudas, ut uideret uana, que ab ipsis machinabantur, »loquebatur cor eius,« id est cogitabat quid diceret et responderet. »Congregauit iniquitatem sibi.« Sibi quidem, id est ad perditionem sui congregauit iniquitatem, quia »bonum illi erat si natus non fuisset .«---»Et egrediebatur foras,« quia audito consilio, de pretorio exibat. »Et loquebatur in idipsum,« id est, de eadem re.

»Aduersum me susurrabant omnes inimici mei,« id est, in mee mortis consilio exercebantur. »Aduersum me cogitabant mala mihi. uerbum iniquum  constituerunt aduersum me,« dicentes, »Crucifige, crucifige ,« sicut scriptum est: »Mittamus lignum in panem eius, et eradamus eum de terra uiuentium .« Sed »nunquid qui dormit, non adiicit ut resurgat?« uere surget. »Etenim homo pacis mee, in quo speraui, qui edebat panes meos, magnificauit super me, supplantationem,« quia eum osculo tradidit . »Tu autem, miserere mei, et resuscita me,« a mortuis. »Et retribuam eis:« hoc erit in iudicio, quando eos in infernum precipitabit.

»In hoc cognoui quoniam uoluisti me, quoniam non gaudebit inimicus meus super me.« Nam neque Iudei, neque maligni spiritus de morte Christi  gauisi sunt: illi enim et locum et gentem amiserunt; isti uero predam, quam captiuam detinebant.

»Me autem propter innocentiam suscepisti.« Illos autem propter illorum multas iniquitates omnino perdes. »Et confirmasti me in conspectu tuo in eternum,« quia ad Patris dextram sedet. Unde »Benedictus sit Dominus Deus Isrel a seculo, et usque in seculum.« Nos autem »Amen, Amen« respondeamus.

Hic primus Psalterii liber finit.



EXPOSITIO PSALMI XLI.

»Quemadmodum desiderat ceruus ad fontes aquarum, ita desiderat anima mea ad te, Deus.« uox Ecclesie: Quemadmodum, inquit, ceruus aliquo  ueneno contactus ad aquarum fontes uenire desiderat, ita anima mea ad te, Deus; quam serpens antiquus mortifero ueneno percussit. »Sitiuit anima mea ad Deum fontem uiuum: quando ueniam, et apparebo ante faciem Dei?« Ante Dei faciem uenire desiderabat Apostolus quando dicebat: »Cupio dissolui et esse cum Christo .« Nulla enim alia de causa laborabant sancti, nisi ut ante Dei faciem leti peruenirent.

»Fuerunt mihi lacryme mee panes die ac nocte.« Toxicatus fui, aquam sitiui, ad te uenire desideraui, hoc desiderio fleui, die noctuque lacrymaui, et pro dulcissimo pane lacrymas habui. Sed nunquid lacryme panes fiunt? fiunt equidem: ut enim pane satiatur corpus, ita compunctionis lacrymis reficitur  anima. »Dum dicitur mihi quotidie: Ubi est Deus tuus?«

Ordo est. »Dum dicitur mihi quotidie: Ubi est Deus tuus, quare tristis es anima mea, et quare conturbas me? Hec recordatus sum, quoniam transibo in locum tabernaculi admirabilis usque ad domum Dei, in uoce exsultationis et confessionis, sonus epulantis, et effudi in me animam meam, dicens: Spera in Deo, quoniam adhuc confitebor illi.« Sic enim se habet ordo. Significatum uideamus. Pagani namque, deos suos digito demonstrantes, olim sanctis dicere solebant: uides deos nostros? uides Iouem, Saturnum, Mercurium, uenerem, et Dianam? Tu autem dic nobis ubi est Deus tuus?  Hec audiens uir sanctus, paulisper commotus ait: »Quare tristis es anima mea?« At illa: Quia Deum meum uidere non possum, et »quare conturbas me?« Nunquid illorum persuasio preualuit? nunquid ea que dicunt uera esse arbitraris? Recordare, queso, quoniam transibis »in locum tabernaculi admirabilis,« et usque »in domum Dei,« et tunc tandem Deum tuum uidebis. Sed quomodo transibis? »in uoce exsultationis,« et ineffabilis gaudii, »et confessionis,« et laudis, que uox nichil aliud erit, quam »sonus epulantis« nichilo indigentis, semperque gaudentis. »Hec, inquit, recordatus sum, et effudi in me animam meam.« Nunquid anima sua extra eum erat? Nunquid iam eum dereliquerat? uere dereliquerat, quia predicta suasione decepta, iam post deos alienos  ire uolebat. In se igitur animam suam effudit, quia a praua uoluntate eam retraxit, dicens: »Spera in Deo quoniam adhuc confitebor illi.« Hec autem que dicta sunt, non ita sunt accipienda, quasi alteri alter loquatur, sed ipsa anima seipsam hortatur, et in Dei seruitio confortat. Apostrophe: »O salutare uultus mei, et Deus meus!« uide quia ad meipsum anima mea conturbata est, propterea ut eam consoleris, memor ero tui, uenientis »de terra Iordanis, et Hermoniim a monte modico.« Hoc autem ad litteram. Spiritualiter sic intelligitur Iordanis descensio, uel humiliatio; Hermon autem, anathema interpretatur. Memor est ergo Domini de terra Iordanis qui in humilitate carnis, uel in corpore baptizato Domino seruit. Qui uero diabolum anathematizat, uel a uitiis  separatur, de terra Hermoniim Domini recordatur; In monte autem modico erat Apostolus, quando dicebat: »Ego autem sum minimus apostolorum, qui non sum dignus uocari apostolus .«

»Abyssus abyssum inuocat in uoce cataractarum tuarum.« Ac si dicat: Tui quidem semper memor ero, pro quo abyssus abyssum inuocat, id est, Nouum Testamentum uetus Testamentum tradit, que ob intelligentie profunditatem, utraque abyssus uocantur. Et hoc quidem in uoce cataractarum tuarum. Namque cataracte, fenestre celi esse dicuntur. Apostoli autem celi sunt. Sunt ergo ora apostolorum cataracte celi. Per hos autem abyssus inuocat abyssum, quia euangelica predicatio a ueteri Testamento per apostolos confirmatur. uel etiam  abyssus abyssum inuocat, quando penam et infernum peccatoribus apostoli denuntiant. Utrumque enim diuersis de causis abyssus dicitur. Quibus predicantibus, »omnia excelsa tua et fluctus tui super me transierunt,« quia etiam inuisibilia illius creatura mundi apostolorum predicatione aperta sunt. De his autem fluctibus et alibi dicitur: »Fluminis impetus letificat ciuitatem Dei .« Transierunt ergo excelsa et fluctus Dei super Ecclesiam, quia et inuisibilia uidit, et sancti Spiritus inundationem recepit.

»In die mandauit Dominus misericordiam suam, et nocte canticum eius.« Quid est misericordia sua? Christus. Quibus mandauit in die? nobis quidem. Quibus autem in nocte? Iudeis. Iudeis  namque, nisi in nebula et caligine, nunquam apparuit , significans quia carne sumpta ab eis cognoscendus non erat: nobis autem iu die mandauit, qui in eum credimus, eum cognoscimus et ueneramur. Unde dictum est: uobis autem credentibus Filium, »nomen meum timentibus, orietur sol iustitie .« Si igitur sol in die, et nocte canticum eius, quid autem est quod in die misericordiam, in nocte uero canticum mandauit, nisi quia . . . credentibus autem, legem et prophetas dederat? Aliter: In die mandauit misericordiam, in nocte cantauerunt sancti. Quid cantauerunt sancti? Quid cantauerunt? Canticum eius. Quid est autem in nocte, nisi inter peccatores, in carceribus et in  aduersis. Ideoque »apud me« est »oratio« in corde, in homine interiore, quam debeo »Deo uite mee,« qui me iam mortuum uiuificauit. »Dicam Deo: Susceptor meus es,« quia nunquam in te sperantes derelinquis.

Et dicam: »Quare oblitus es mei?« Non sum, inquit, oblitus. At ille: »Quare ergo contristatus incedo, dum affligit me inimicus.« Quod equipollens est ac si diceret: Quare ergo me inimicus malignus spiritus, uel terrenus persecutor affligit? quamobrem non sine dolore atque tristitia uitam ago.

Apostrophe ad seipsum: »Dum confringuntur ossa mea.« Hoc ad litteram. Et dum »exprobrauerunt mihi, qui tribulant me inimici mei. Et dum dicitur mihi per singulos dies: Ubi est Deus tuus? Quare tristis es, anima mea, et quare conturbas me?«  Noli, inquit, conturbari, sed »spera in Deo, quoniam adhuc confitebor illi,« qui est »salutare uultus mei, et Deus meus.« uultus pro uoluntate ponitur, quia in uultu uoluntas dignoscitur. Est igitur salutare uoluntatis illius, quia eum, ut supra diximus, a bona uoluntate separari non permisit.



EXPOSITIO PSALMI XLII.

»Iudica me, Deus, et discerne causam meam.« uox fidelis anime: Non me, inquit, iudicet inimicus, non falsa hominum opinio, que bonum malum, et e conuerso malum bonum facit, sed tu me iudica, qui iustus es atque misericors. Et discerne causam meam; quam si iustam comperieris, »eripe me de gente non sancta, ab homine iniquo et doloso, quia tu es Deus et fortitudo mea.« Tu me,  inquit, ab inimicis libera, qui mea uirtus es et fortitudo. »Sed quare me repulisti?« Non te, inquit Dominus repuli. »Quare« ergo »tristis incedo dum affligit me inimicus,« ac si dicat: Nisi tu me repulisses, neque me quidem inimicus affligeret, neque ego etiam afflictus constristarer. Quod ne amplius fiat, fac quod sequitur:

»Emitte lucem tuam, et ueritatem tuam.« Aufer tenebras et da lucem; aufer errorem, da ueritatem, ut et illuminati sequamur lucem, et credentes ueritatem teneamus. »Ipsa me deduxerunt.« Unde? ab errore, ab iniquitate; nam lata et spatiosa uia, que ducit ad mortem. »Et adduxerunt« ubi? »in montem sanctum tuum, et in tabernacula tua,« id est  in Ecclesia, in consilio iustorum et congregatione.

»Et introibo ad altare Dei.« Non idolis amplius sacrificabo, non eorum altaria uenerabor, sed introibo ad altare Dei, ibique hostiam uiuam et immaculatam ei immolabo. Altare Dei, Ecclesia est, uel fides, id est Nouum et uetus Testamentum, siue anima uniuscuiusque; in his enim omnious, corporis et sanguinis Domini commemoratio fit.

»Ad Dominum, qui letificat iuuentutem meam.« Quia, uetere exuto, nouo homine indutus sum. »Confitebor tibi in cithara,« id est in dulciloquio, in carnis tortura et afflictione, in concinnantibus. »Quare ergo tristis es, anima mea, et quare conturbas me? Spera in Deo quoniam adhuc confitebor illi,« et in cithara, et in psalterio, ceterisque  musicorum instrumentis, qui est »salutare uultus mei, et Deus meus.«



EXPOSITIO PSALMI XLIII.

»Deus, auribus nostris audiuimus.« uox martyrum: Deus, auribus nostris audiuimus. A quibus? »Patres nostri annuntiauerunt nobis.« Quid nuntiauerunt? »Opus quod operatus es in diebus eorum, et in diebus antiquis.« Quid est illud? »Manus tua gentes disperdidit, et plantasti eos,« patres nostros, in hereditatem. »Afflixisti populos,« gentium. »Et expulisti eos« a terra lacte et melle fluente. Qualiter de Pharaonis potestate Iudaicus populus exierit, maximus nos prophetarum Moyses docuit; per agni namque immolationem exisse denuntiauit . Sic igitur et nos per Christi  passionem de diaboli potestate erepti sumus . Illi quidem mare Rubrum transierunt . Nobis autem dictum est: »Nisi qui renatus fuerit ex aqua et Spiritu sancto, non potest intrare in regnum Dei .« Illi per quadraginta annos in deserto fuerunt , nos autem procul a patria, in huius seculi peregrinatione degimus . Illi manna , illi aquam de petra sumpserunt ; nos autem uiuum panem, nos Dei Filii carnem , nos uiuam aquam de petra recepimus. Petra autem erat Christus . Illis lex in monte Sinai , nobis autem Euangelium in monte Sion datum est  Illi arca federis destruunt urbes ; nos autem  cruce Domini, qua pacatus est mundus, uincimus inimicos. Illi Hetheum, Amorrheum, Pherezeum, Iebuseum, Chananeumque populum destruxerunt ; nos autem superbiam, luxuriam, et auaritiam, et discordiam supplantamus. Illi, cunctis hostibus deuictis, terram promissionis ingressi sunt; nos autem, omnibus uitiis superatis, terram uiuentium intrabimus. Hoc autem est quod audiuimus. Hoc apostoli, hoc prophete, hoc patres nostri annuntiauerunt nobis. Hoc opus in antiquis temporibus fecit; hoc in nostris temporibus Dominus operatur. »Non enim in gladio suo possederunt terram, et brachium eorum non saluauit eos, sed dextera tua, et brachium tuum, et illuminatio uultus tui, quoniam complacuisti in eis.« Hec autem omnia in figura contingebant  illis. Nullus igitur terram suam, carnem suam, corpus suum, se suis uiribus a uitiis defendere arbitretur, sed dextera Dei, brachio Dei, et illuminatione uultus eius. Unde Apostolus: »Qui cum sit, inquit, splendor glorie, et figura substantie eius .«---»Tu es ipse rex meus, et Deus meus, qui mandas salutes Iacob.« Tu ipse, inquit, per quem patres nostri inimicos destruxerunt, es rex meus, quia non iam peccatum, non diabolus, non superbia mihi dominatur. Et Deus meus, quia alium non adoro. Quia mandas salutes Iacob. Quid per Iacob nisi Ecclesiam? Quid per salutem nisi Christum? Mandauit igitur Dominus salutem Iacob, quia per Filium suum saluauit Ecclesiam.

»In te inimicos nestros uentilabimus cornu.«  Ergo, quia rex noster es per te inimicos nostros cornu, minanti uoce, bellico timore, uentilabimus et concutiemus. »Et in nomine tuo« confidentes, »spernemus insurgentes in nobis,« id est uitia, persecutores, spiculatores, et malignos spiritus. »Non enim in arcu meo sperabo,« siquidem Iacob est, merito cum arcu describitur; Iacob enim supplantator interpretatur. »Et gladius meus non saluabit me,« non meus, sed tuus, tuo namque gladio pugno, tuoque gladio tibi uinco. Taus est gladius, spiritus siquidem est uerbum Domini .

»Saluasti enim nos de affligentibus nos, et odientes nos confudisti,« ideoque, »in Deo laudabimur tota die,« ut »qui gloriatur in Domino glorietur  .«---»Et in nomine tuo confitebimur in seculum seculi,« quia a Christo Christiani uocamur.

»Nunc autem repulisti et confudisti nos.« Quid est autem quod superius se saluatum, nunc uero repulsum atque confusum esse dicit? Pro temporum diuersitate loquitur, quia aliquando in prosperis, aliquando autem in aduersis erant sancti; aliquando a populis uenerabantur, aliquando a tyrannis affligebantur. Quod autem se repulsum dicit, secundum malorum reputationem loquitur. »Et non egredieris in uirtutibus nostris,« id est no uideris egredi, cum nos tribulari permittis.

»Auertisti nos retrorsum post inimicos nostros,«  ut catenis uinctos nos post se traherent. Unde Apostolus dicit: »Obsecro uos ego uinctus in Domino .« uel quia multi, mortis timore, a uia ueritatis retrorsum conuersi sunt. Siue etiam, ante, et non post eos, erant inimici, quia non iam occulte, sed in facies et manifeste eos occidebant. »Et qui oderunt nos diripiebant sibi,« alios flagellantes, alios, occidentes, alios in carcerem tradentes.

»Dedisti nos tanquam oues escarum,« et soli morti destinatos, uel quia crucem Domini deferentes eiusque exemplum obseruantes, sicut oues ad uictimam ductisunt, non reclamantes, non se ipsos defendentes. »Et in gentibus dispersisti nos;« namque et Petrus Rome est crucifixus, et Thomas  in India occisus; et, ne longe petantur exempla, B. auctor libri fuit Astensis: B. Secundus, in hac nostra Astensi ciuitate interemptus.

»uendidisti populum tuum sine pretio.« Namque sine pretio uendebantur sancti, cum, pro aliorum salute quibus predicabant morientes, nulli, in illorum morte, ad Dominum conuertebantur. Laurentius autem non sine pretio uenditus est, quia et Romanum, et Hippolytum, et Lucillum multosque alios in ipsa passione Domino acquisiuit. »Et non fuit multitudo in commutationibus eorum.« Commutabantur sancti, quia de morte ad uitam transibant: in hac autem mutatione, nulla aliquando credentium erat multitudo. Hoc autem et de Iudeis intelligi potest.

 »Posuisti nos in opprobrium uicinis.« Repetitio: »Subsannationem et derisum his qui sunt in circuitu nostro.«

»Posuisti nos in similitudinem gentibus.« In tui, inquit, similitudinem nos gentibus dedisti, quia, si te persecuti sunt, et nos persequentur , si te interfecerunt, et nos interficient. uel in similitudinem gentibus sanctos suos dedit, quia ad tantam quodam tempore miseriam peruenerunt, ut si quis alicui mala contingere uellet, sibi Christianorum calamitatem irrogaret. »Et commotionem capitis in populis.« Quis enim paganorum ligatos, afflictos, nudos, decorticatos sanctos uidit, et non continuo cum derisione caput concussit? Hoc enim et in Christi passione Iudei fecisse leguntur . Siue etiam, cum a superbia, luxuria, et auaritia, que multorum caput et domini erant, quamplures apostoli liberarent, quid aliud erat quam capitis commotio?

»Tota die uerecundia mea contra me est, et confusio faciei mee cooperuit me.« uox Christi: Quid est, martyres, quod plangitis? Quid mihi uestras miserias nuntiatis? nunquid et uos meas audire uultis? Tota namque die, toto passionis tempore, uerecundia mea, claui, crux, uerbera, spinea coronal, Iudei insultantes, capita mouentes, genu flexo salutantes coram me sunt . Et confusio faciei mee, non uos tantum, sed et me cooperuit. »A uoce exprobrantis, et obloquentis,« Iudaici  populi. »A facie inimici, et persequentis,« Iudei.

»Hec omnia uenerunt super nos.« Hec omnia, dicunt martyres, que tibi accidisse dixisti, super nos quoque uenerunt. »Nec obliti sumus te,« sed in his omnibus superamus. »Et inique non egimus« mortis timore »in testamento tuo,« sed semper ueritatem annuntiauimus. »Et non recessit retro cor nostrum,« sed semper ad ea, que ante sunt, nos extendimus, ad promissum brauium festinantes. »Nec declinasti semitas nostras a uia tua,« id est opera nostra de uia tua exire non permisisti. Sed dico: Quid est ergo quod querimur? Sequitur:

»Quoniam humiliasti nos in afflictionibus,« id est in hoc seculo, in corpore nostre peregrinationis. »Et cooperuit nos umbra mortis,« id est,  carnales tribulationes, que non mors, sed quedam mortuis significatio sunt. »Si tamen obliti sumus nomen Dei nostri, et si expandimus manus nostras ad Deum alienum, nonne Deus requiret ista?« Requiret utique; »ipse enim nouit occulta cordis.« Sed quoniam propter te mortificamur tota die, et estimati sumus sicut oues occisionis, »exsurge,« nos oues, tu pastor; ecce canes, ecce lupos; exsurge igitur pastor, custodi oues: quare igitur dormis? »exsurge et ne repellas in finem,« id est omnino. uel ne repellas ad te uenientes, qui principium es atque finis .

»Quare faciem tuam« a nobis »auertis?« an »obliuisceris inopie nostre et tribulationis,« quam pro te perferimus? »Exsurge, adiuua nos, et redime  nos propter nomen tuum,« id est, gratis, non ex meritis nostris. »Quoniam humiliata est in puluere anima nostra,« id est ab impiis et peccatoribus grauati sumus. »Conglutinatus est in terra uenter noster,« quia in terrenis rebus molliores, et Ecclesie imperfectiores facti sumus. uel etiam, terre conglutinatur uenter, cum sancti non solum gentibus, sed toto corpore in orationibus prosternuntur.



EXPOSITIO PSALMI XLIu.

»Eructauit cor meum uerbum bonum.« uox doctorum. Quid per uerbum bonum, nisi Euangelium? namque bonum nuntium interpretatur. Est igitur uerbum bonum, siquidem bonum nuntium. Hoc autem eructant, e. affluenter significanterque predicant doctores. »Dico ego opera mea regi.« Siquidem  Euangelii operarii sunt doctores, non immerito eorum opus Euangelium dicitur. Sed nisi operarii quidem essent, nunquam de eis diceretur: »Dignus est operarius mercede sua .« Hoc autem opus dicant regi, hoc annuntiant ad laudem Dei. Unde Apostolus: »Non enim nosmetipsos predicamus, sed Dominum Iesum .«

»Lingua mea calamus scribe.« Cuius scribe? »uelociter scribentis.« Si igitur apostolorum lingue scriptoris calami sunt, que erunt tabule et charte ubi scribuntur, nisi fidelium pectora? Quid est ergo quod scribunt? uel quo atramento hoc faciunt? Euangelium quidem, et hoc spiritu diuino. Unde Apostolus: »Epistola nostra uos estis, non atramento in tabulis lapideis scripta, sed spiritu Dei  uiui in cordibus carnis .« uelociter autem scribebant, quia, ut in Actibus apostolorum secundo legitur, circiter tria millia una die crediderunt.

»Speciosus forma pre filiis hominum.« Conuersio persone. O Christe, qui pre filiis hominum forma es speciosus! »accingere gladio tuo.« Pre filiis namque hominum ipse forma speciosus est, quia nulla uitiorum macula eum decolorauit. »Diffusa est gratia in labiis tuis.« Tanta quippe gratia illius labiis fuit, ut dictum eius pro factis haberetur. Precepit namque Lazaro ut resurgeret, et resurrexit . Precepit ceco ut uideret, et uidit . Precepit leproso mundari, et mundatus est . »Propterea benedixit te Deus in  eternum;« namque et in celis, et in terra, semper Christus laudatur et benedicitur.

»Accingere gladio tuo super femur tuum.« Per gladium, Euangelium intelligitur. Unde Apostolus: »Et gladium spiritus, quod est uerbum Dei .« Per femur uero, corpus Domini, eum intelligimus. Accinxit igitur gladium super femur, quia in carne assumpta Euangelium predicauit. Et hoc »potentissime,« quia, sicut in Euangelio dicitur non ut Pharisei, sed quasi potestatem habens predicabat. Accinxit etiam gladium super femur, quia uirtutum constantiam sanctis attribuit, qua et luxuriam, que in lumbis est et circa femur domi natur, et cetera uitia resecarent. Christus enim caput est, unde Apostolus: »Omnis, inquit, uiri  caput Christus « Corpus autem est Ecclesia. Est igitur manus eius, pes eius, uenter eius, femur eius, et ad hunc modum cetera.

»Specie tua et pulchritudine tua intende,« id est in specie et pulchritudine cresce. Sed nunquid intendi, aut remitti potest? Potest utique. Quo pacto? Secundum nos qui, ut dictum est, corpus eius sumus. Nobis igitur, in specie et pulchritudine crescentibus, intenditur et corpus eius, quocirca et ipse. Possumus autem et sic intelligere: Intende in specie et pulchritudine tua, ut imaginem et similitudinem, quam primo nostro parenti dedisti , in filiis eam renouare et reformare digneris. »Prospere procede.« Prospere, inquit, a Patre procede, prospere ex utero uirginali progredere, prospere de  sepulcro consurge, prospere ab inferis ad Patrem reuertere; hec enim omnia nobis prospera et felicia sunt. »Et regna,« totius mundi imperio pretioso sanguine tuo redempto.

»Propter ueritatem, et mansuetudinem, et iustitiam.« Hec enim omnia regem decent: tu igitur regna, qui uerus es, et mansuetus, et iustus. »Et deducet te mirabiliter dextera tua,« id est fortitudo, uirtus et potentia tua. Sed ubi deducet? ad Patrem. Quare mirabiliter? quia mortuus diabolum superasti. Aliter, propter ueritatem Euangelii, et predicantium mansuetudinem, et iustitiam quam operantur, deducent te per omnes gentes, ut tuum nomen ubique annuntietur. Mirabiliter dextera tua, id est apostoli tui, qui predicti corporis principalior pars inueniuntur,  a quibus etiam Ecclesia est fabricata.

»Sagitte tue acute.« Iam mittuntur apostoli, iam adornantur equi, ut regem Regum ubique deducant, iam acuuntur sagitte, iam fides in bello cum idololatria commiscebitur. Sed quoniam tui apostoli, tue sententie, tueque sagitte acute sunt, ideo »populi« deuicti »sub te cadent,« te adorabunt, tibique humiliabuntur. uel, populi, id est uitia, sub te cadent, de quibus alibi dixit: »Cadent subtus pedes meos .« Infixe »in corde inimicorum regis;« adeo enim iste sagitte acute faciunt, ut dura et lapidea gentium corda penetrarent, uitiisque expulsis, regis inimicos amicos facerent.

»Sedes tua, Deus, in seculum seculi.« O quanta Dei pietas et misericordia! qui modo inimici, etc.  Reliqua desunt.



EXPOSITIO PSALMI LXXXuI.

»Fundamenta eius in montibus sanctis.« uox Prophete. Cuius, eius? neque enim cuius preposuit, et tamen eius dixit. Quid est autem quod eius tam absolute posuit, nisi quia prophetarum est cogitationibus uerba coniungere? Tale est ergo ac si diceret: Fundamenta illius ciuitatis, de qua semper cogito, cuius pulchritudinem admiror, cuius turres ad celum subleuantur, cuius fundamenta non in uallibus, sed potius in montibus stabilita sunt. Hec autem ciuitas sancta Ecclesia intelligitur, que super fundamentum apostolorum et prophetarum, in ipso summo angulari lapide, Christo Iesu, sita est. Hi  sunt montes excelsi et sancti, quorum fide et exemplis est Ecclesia constituta. »Diligit Dominus portas Sion super omnia tabernacula Iacob.« Porte quippe Sion doctores sunt, qui in Ecclesiam alios introducunt. uel etiam uirtutes, quibus de Sion intratur in Hierusalem. Has autem diligit Dominus super omnia tabernacula Iacob, id est pre omnibus Iudeorum conuenticulis. Apostrophe: »Gloriosa dicta sunt de te, ciuitas Dei.« Hoc enim dicit Dominus: »Memor ero Raab et Babylonis.« Raab quippe, superbia; Babylon, confusio interpretatur. Quid est ergo quod Raab et Babylonis se memorem fore promittit? Presertim cum hec meretrix, illa uero semper populo Dei aduersata fuerit? Audi quod sequitur: »Scientium me.« Ergo non scientium immemor  est. Si quis ergo Raab uel Babylon est, nichil desperet, quinimo det operam ut Dominum cognoscat; est enim memor scientium se. Peccator fuisti, adulter et fornicator, recordare Dei tui, ut et ipse tui misereatur. Babylon eras, confuse et indiscrete uiuebas, habeas ergo rationem, ut tui Dominus recordetur. Sed quid his gloriosius inuenitur? Si enim peccatores huius ciuitatis eliguntur, quid fiet lapidibus pretiosis? Ubi non uirgines erunt sanctissime, quando quidem meretricum memor est Dominus?

»Ecce alienigene, et Tyrus, et populus Aethiopum, hi fuerunt illic.« Nonne et iste uersus quiddam gloriosissimum ponit? Sunt enim in Ecclesia non soli Iudei et indigene, uerum etiam alienigene, Tyri et Aethiopes: »Non est personarum acceptio  apud Dominum ,« qui nigros uocat, et contristatos. »Populus enim qui sedebat in tenebris, uidit lucem magnam .«

»Nunquid Sion dicet: Homo, et homo natus est in ea, et ipse fundauit eam Altissimus.« Non enim sola Sion hoc dicit, sed et ipse Dominus hoc narrat in scripturis populorum. uera sunt ergo et credibilia apostolorum uerba, non ficta et inuentitia, ut Iudei putant. Quod enim apostoli predicant hoc ipse Dominus in utroque asserit Testamento. Non ergo sola Sion dicit: Homo, et homo natus est in ea. Duo quippe hominum genera orta sunt in Ecclesia, Iudeorum uidelicet et gentilium. Unde Apostolus ait: »Num Iudeorum Deus tantum? imo, et gentium  .« Siue, homo et homo natus est in Sion, id est homo qui simpliciter est homo, et homo qui et Deus est, nempe homo Christus iehsu Dominus noster. Et ipse fundauit eam Altissimus. Ipse homo qui natus est in ea, ipse idem Altissimus est qui fundauit et fecit eam. Hoc enim in scripturis gentium, id est in Nouo Testamento, hoc in principum et prophetarum, qui prius in hac uenerabili ciuitate fuerunt, uoluminibus comprobatur. »Sicut letantium omnium nostrum habitatio est in te.« Huius, inquit, ciuitatis habitatio, non letantium, sed sicut letantium est. Nunc enim sola spe et solius promissi desiderio letantur. Hec autem non perfecte letitia, sed quasi letitia est; cum autem brauium sumpserit, tunc ineffabiliter gratulabitur.



EXPOSITIO PSALMI LXXXuII.


»Domine, Deus salutis mee.« uox capitis. Mentiuntur ergo qui dicunt: »Non est salus ipsi in Deo eius ,« siquidem tu es Deus salutis mee. »In die clamaui, et nocte coram te.« Predicatio, inquit, mea in die ac nocte, in prosperis et aduersis in conspectu tuo fuit. »Intret in conspectu tuo oratio mea.« Olim, inquit, clamaui, nunc autem oro. »Inclina« ergo »aurem tuam ad precem meam. Quia repleta est malis anima mea,« id est passionis dolore mortisque amaritudine, sicut ipse ait: »Tristis est anima mea usque ad mortem .« »Et uita mea inferno appropinquauit,« non mortuis, quia ad infernum iuit, et unius [f. exuuiis] eum exspoliauit .«

 »Aestimatus sum cum descendentibus in lacum.« Putauerunt namque Iudei, ut sicut ceteri homines, ita et Christus ab inferno detineretur. »Factus sum sicut homo sine adiutorio.« Omnes enim: »Deus dereliquit eum « clamabant; nullus ei ex tanta hominum multitudine subueniebat. »Inter mortuos liber,« quia liber ipse, qui fuit ligatus, liberos fecit; non est ligatus a morte, sed ipse ligauit mortem. De quo Ioannes ait: »Et post mille annos soluetur Satanas ;« cum enim solueretur dixit, ligatum esse probauit.

»Sicut uulnerati dormientes in sepulcris.« Sine Dei, subaudi, adiutorio esse creduntur, ita et ego. »Quorum non es memor amplius.« Cuius enim anima, a diabolo uulnerata, iam quasi mortua in  dealbata carnis sepultura dormit, huius merito Dominus oblitus esse dicitur. »Et ipsi de manu tua repulsi sunt;« repulsi sunt de manu Dei, ut manu diabolica constringantur. »Posuerunt me in lacu inferiori,« quoniam inferno et morti eum subiacere arbitrabantur. »In tenebrosis, et in umbra mortis,« in locis tartareis, quos mors obscurat et obumbrat.

»Super me confirmatus est furor tuus, et omnes fluctus tuos induxisti super me.« Hoc autem est quod alibi dicit: »Que non rapui, tunc exsoluebam .« Humano quippe generi erat Deus iratus, qui ob unius noxam pessumdaturus erat; sed maluit Filium suum crucis mortem subire, quam omnes gentes interire. Unde propheta ait: »Propter  peccata populi mei percussi eum .« ---»Longe fecisti notos meos a me,« apostolos, siue Iudeos. Apostoli enim a longe stabant; Iudei autem penitus ab eo longe facti sunt. »Posuerunt me abominationem sibi,« Iudei scilicet, qui necdum nomen eius audire uolebant.

»Traditus sum, et non egrediebar.« Proditore captus sum , quamuis neminem fugiens, coram eis in Synagoga predicarem .

»Oculi mei languerunt pre inopia.« O quantus oculus Petrus erat, qui a Deo languit, ut eum negaret!  Languerant et alii, qui eo relicto fugerunt . Sed pre inopia, nondum enim intelligebant Scripturam, quia adhuc carnales  erant, et inopes diuinitatis. Languisti et tu, Thoma, qui eum resurrexisse minime credebas . Hos autem ex inopia occidisse ex eo comprobatur, quia, Spiritu sancto accepto , nullo modo superari potuerunt. »Clamaui ad te, Domine.« Clamauit etenim, cum dixit, »Eli, Eli! « ---»Tota die expandi ad te manus meas,« in cruce affixas. Unde, et alibi dicitur: »Tota die expandi manus meas ad populum non credentem, et contradicentem mihi .«

»Nunquid mortuis facies mirabilia?« Quare, Iudei, me mortuum esse opinamini? Si enim, sicut ceteri, mortuus essem, non utique hec miracula facere possem. »Aut medici suscitabunt,« quos ego non suscitaui? »Et confitebuntur tibi,« qui mihi non  confitentur?

»Nunquid narrabit aliquis in sepulcro misericordiam tuam, et ueritatem tuam in perditione?»---« Pater, conserua eos quos dedisti mihi ,« illumina oculos qui pre inopia languerunt. Isti enim sunt qui misericordiam tuam, ueritatem tuam, et mirabilia que operaris, per omnes terras nuntiare debent; qui enim in sepulcris dormiunt, et inter perditos computantur, opera tua narrare non possunt.

»Nunquid cognoscentur in tenebris mirabilia, tua, et iustitia tua in terra obliuionis?« Nam in Christi passione, et tenebre in Iudea facte sunt, et multa alia mirabilia . uerumtamen Iudeorum cecitas non est diminuta. Notandum quod  in passionis tempore, tenebre facte sunt, monumenta aperta, et multa sanctorum corpora surrexerunt . Hoc enim isti tres uersus prophetasse uidentur: »Nunquid mortuis facies mirabilia? Nunquid narrabit aliquis in sepulcro misericordiam tuam? Nunquid cognoscentur in tenebris mirabilia tua?« ac si dicat: Quid prodest te mortuos resuscitasse, monumenta aperuisse, tenebras fecisse, cum dura Iudeorum pectora non compungantur? »Et ego ad te, Domine, clamaui,« ut me pristina claritate clarificares. »Et mane oratio mea preueniet te,« me die tertia resurgente. »Ut quid, Deus, repellis orationem meam, et auertisti faciem tuam a me?« Ait enim: »Pater, si possibile est transeat a  me calix iste .« Hanc autem orationem repulit Pater, quoniam pro carnis timore ab homine fiebat; potuissent enim martyres fortasse mortis calicem timere, nisi ipse primitus eam gustasset.

»Pauper sum ego,« pro tui obedientia. »Et in laboribus a iuuentute mea,« id est ex quo homo fui. »Exaltatus autem,« in crucem, »humiliatus sum,« in sepulcrum, »et conturbatus sum,« in morte. »In me transierunt ire tue,« quoniam pro ceteris passus, iras tuas mitigaui. »Et terrores tui conturbauerunt me,« quos humano generi indidisti. Nisi enim peccasset Adam, hos terrores non pateremur.

»Circumdederunt me sicut aqua tota die, circumdederunt me simul. Elongasti a me amicum et proximum.« Apostolorum cetum, et Iudeorum consanguinitatem.  »Et notos meos a miseria,« quoniam, percusso pastore, disperse sunt oues gregis. Ipse autem solus miseriam pertulit, qui ceteros a miseria liberare potuit.



EXPOSITIO PSALMI LXXXuIII.

»Misericordias Domini in eternum cantabo.« uox Ecclesie - In eternum, inquit, cantabo misericordias Domini, quas adeo magnificauit, ut proprio Filio non parceret, sed pro nobis omnibus eum morti traderet . »In generationem et generationem annuntiabo ueritatem tuam in ore meo.« Donec enim generationi generatio succedet, semper in Ecclesia Christus laudabitur.

»Quoniam dixisti: In eternum misericordia edificabitur in celis.« Semper enim in sanctis, qui  celi nuncupantur, misericordia edificatur, qui nunquam a misericordia separantur, Domini sui preceptum custodientes, qui ait: »Estote misericordes, sicut et Pater uester misericors est .« ---»Preparabitur ueritas tua in eis. « Erat enim ueritas Dei in psalmis et prophetis, sed aspera et inuestigabilis. Hanc autem apostoli preparauerunt, quia, spiritualiter exponendo, intelligibilem reddiderunt.

»Et disposui testamentum electis meis.« Hoc quoque Dominus Testamentum sanctis suis Nouum ordinauit, in quo non malum pro malo, imo pro malo bonum reddi precipitur . »Iuraui Dauid seruo meo: Usque in eternum preparabo semen tuum.« Quod autem he non primo Dauid, imo secundo,  id est Christo, promissiones fiant, certissimis in sequentibus argumentis approbabitur: semen namque quod iste Dauid seminauit, nunquam ueterascet, sed usque in seculi consummationem in Ecclesia preparabitur, siquidem Euangelium semper legetur. »Et edeficabo in generationem et generationem sedem tuam.« Christi namque sedes, Ecclesia est. Hec autem omni tempore melius edificabitur, per predicationem, baptismum, et penitentiam; non enim eius edificatio ab apostolis completa fuit, nec equidem fuerit, »donec auferatur luna .«

»Confitebuntur celi mirabilia tua, Domine.« Quia hec beneficia celis, id est sanctis promisisti,  ideo tua mirabilia celi confitebuntur. »Et ueritatem tuam,« id est uerbum predicationis, uel Christum Filium tuum, qui ait: »Qui me confessus fuerit coram hominibus, confitebor et ego eum coram Patre meo .«---»In Ecclesia sanctorum,« id est in congregatione iustorum; et hoc merito, quoniam quis in nubibus equabitur Domino? Multi enim Ioannem Baptistam Christum esse putauerunt , sed nec iste, nec aliquis prophetarum, qui per nubes intelliguntur, ei cequari potuit, sicut ipse precursor Domini ait: »Non sum ego Christus, nec eius calceamenti corrigiam soluere dignus .« Nullus tamen inter natos mulierum maior eo fuit . Quis ergo in nubibus equabitur Domino? aut quis »similis erit Domino in filiis Dei?«  Omnes enim adoptionis filii sumus . Ipse tamen primogenitus fratrum ; fratrem enim confidenter eum uocabo, ut naturalis filius omnes precellit.

Hic est autem ille Deus, »qui glorificatur in concilio sanctorum magnus,« quia Dominus omnium, »et terribilis,« quia iudex omnium, »super omnes qui in circuitu eius sunt,» siue a dextris siue a sinistris collocati. Apostrophe:

»Domine, Deus uirtutum, quis similis tibi!« Nullus quidem. »Potens es, Domine,« quoniam potentem diabolum superasti. »Et ueritas tua in circuitu tuo,« id est apostoli predicatores ueritatis, de quibus ipsa ueritas ait: »Pater, uolo ut ubi ego sum, et ipsi sint mecum .«

 »Tu dominaris potestati maris,« id est, principibus huius seculi. »Motum autem fluctuum eius tu mitigas,« impetus irarum, quibus in sanctos insurgent. »Tu humiliasti sicut uulneratum superbum.« uulneratus est superbus, et gladio spiritus, quod est uerbum Dei , trucidatur diabolus; in tenebris exterioribus humiliatus uinctusque iacet. »In brachio iustitie tue, dispersisti inimicos tuos;« in fortitudine namque uirtutis Dei, sunt per orbem terrarum dispersi Iudei. »Tui sunt celi, et tua est terra.« Tui sunt apostoli et Ecclesia, iusti et peccatores, perfecti et imperfecti. »Orbem terre et plenitudinem eius tu fundasti;« hoc autem ad litteram. Siue, orbem terre, id est humani corporis soliditatem. Et plenitudinem eius, id est uirtutum  constantiam. »Aquilonem et mare tu creasti,« Antichristum, imitatores; quamuis enim se creatorem fingat, creatura tamen erit: de quo scriptum est: »Ab aquilone pandetur malum super omnes habitatores terre .«

»Thabor, et Hermon in nomine tuo exsultabunt.« Thabor, lumen ueniens; Hermon autem anathema, interpretatur. Sed quid per Thabor, nisi apostoli, qui sunt lumen ueniens, quibus Dominus ait: »uos estis lux mundi .« Quid uero per Hermon, nisi Ecclesia, que in sue fidei principio, diabolo et omnibus pompis eius abreuntians, anathema et diuisionem confitetur? Hi autem in nomine Domini exsultant, quoniam utique Christiani uocantur.  »Tuum brachium cum potentia,« id est fortitudo, quam diabolo alligasti. »Firmetur manus tua, et exaltetur dextera tua.« Apostolorum enim manu cetuque confirmato, Christus Dominus celos ascendit. »Iustitia et iudicium preparatio sedis tue;« qui enim seipsum iudicat et iustitiam sequitur, hic sine dubio sedem Domino preparat. Est enim anima iusti, sedes sapientie . Quod autem nos ipsos iudicare debeamus, audi Apostolum: »Si, inquit, nos ipsos iudicaremus, non utique iudicaremur .«

»Misericordia et ueritas precedent faciem tuam.« Quicunque, inquit, faciem suam habere et uidere desiderat, eum misericordiam ueritatemque sequi oportet; sic enim misericordia et ueritas semper  in Christo precedunt, ut nulla ipsius opera his duobus uacent. »Beatus populus qui scit iubilationem,« que non in uoce uel multiloquio fit, quinimo in pia mentis cordisque conscientia.

»Domine, in lumine uultus tui ambulabunt.« Qui enim hunc facem sequitur, in tenebris ambulare non potest. Ambulemus ergo in lumine imaginis Filii Dei, quatenus domum celestem ingrediamur. »Et in nomine tuo exsultabunt tota die.« Quis enim in tanto patrono non glorietur? de hoc autem in Canticis canticorum dicitur: »Oleum effusum nomen tuum, ideo adolescentule dilexerunt te .« ---»Et in iustitia tua exaltabuntur.« Taceant ergo Iudei, qui se sua iustitia exaltari arbitrantur. »Quoniam gloria uirtutis eorum tu es.« Non enim  in suis uiribus Ecclesia gloriatur, apostolica instructa doctrina, ut »qui gloriatur in Domino glorietur .«---»Et in bene placito« filio »tuo exaltabitur cornu nostrum,« id uirtus est et potentia dimicandi. »Quia Domini est assumptio nostra. O ineffabile mysterium quod mundi Conditor et Dominus carnem serui sumere dignatus est! .« »Et sancti Isrel regis nostri.« Hic rex uiuat in eternum, nec in nostro mortali corpore peccatum regnare permittat.

»Tunc locutus es in uisione sanctis tuis.« In tempore namque assumpte carnis est Dominus locutus sanctis suis, in uisione Spiritus sancti, sicut Zacarie et Simeoni , qui consolationem Isrel annuntiabant et exspectabant.---Anna quoque  prophetissa hoc idem confitebatur . »Et dixisti: Posui adiutorium in potentem,« ac si dicat: Nulli amodo timendum est, quoniam non iam in prophetas, uerum in proprium Filium, qui omnia potest, liberationis adiutorium posui. »Et exaltaui electum de plebe mea,« id est, Christum Dominum, qui de Iudaica plebe carnem sumens  in crucem regnique imperium, denique et in celum exaltatus est .

»Inueni Dauid seruum meum.« Multos, inquit, adiutores et defensores dedi, nemo tamen illorum fuit qui a primitiua captiuitate uos soluere potuit. Nunc autem Dauid, seruum meum, ad hoc patrandum idoneum inueni, qui in brachio extento mundum  liberauit. Seruus autem pro parte carnis dicitur. »Oleo sancto meo unxi eum,« hic enim est ille flos, in quo septem Spiritus sancti gratie requiescunt. »Manus enim mea auxiliabitur et, et brachium meum confortabit eum;« semper enim diuinitas humanitati coniuncta, eam in omnibus consolabatur. »Nihil proficiet inimicus in eo:« tribus enim uicibus antiquus hostis Dominum tentauit , nil tamen profecit, quia uictus abiit. »Et filius iniquitatis,« Iudas mercator pessimus, non »apponet nocere ei,« quia reiectis nummis laqueo se suspendit . »Et concidam a facie ipsius inimicos eius.« Hoc autem erit in iudicio, quando ultionis gladio inimici Dei trucidati eterno tradentur supplicio. »Et odientes eum in fugam conuertam.«  Fugient ergo Iudei, nunquam uictores existent. Fugiebant namque et demones ab obsessis corporibus, quando, iubente Domino, exire cogebantur . »Et ueritas mea, et misericordia mea cum ipso;« nunquam enim non uera dicere, nunquam in aliquo mentiri potuit; nunquam sine misericordia fuit. »Et in nomine meo exaltabitur cornu eius,« quando mundum uicit inimicum.

»Et ponam in mari manum eius, et in fluminibus dexteram eius.« Merito quippe pro operibus manus et dextra ponitur, siquidem manibus opera fiunt. Nos autem mare et flumina fuimus, quibus uentus superbie dominabatur; nunc autem uirtutem et opera Dei cognoscimus. »Ipse inuocabit me,« dicens: »Pater meus es tu, Deus meus, et susceptor  salutis mee.« Confundantur ergo Iudei, qui eum ideo arguebant, quoniam Patrem Deum uocabat .

»Et primogenitum ponam illum excelsum pre regibus terre.« Hic enim est primogenitus mortuorum, et princeps regum terre . Huic autem omnia regna mundi subiiciuntur. »In eternum seruabo illi misericordiam meam.« Misericordiam suam Ecclesiam dicit, que in sola Dei misericordia fidit. Hanc autem conseruabit Dominus in eternum, propter Filii sui orationem qui ait: »Pater, conserua eos quos mihi dedisti .«

»Et testamentum meum fidele ipsi.« Nos sumus testamentum Dei, si tamen fideles inueniamur. »Et ponam in seculum seculi sedem eius;« semper  enim Ecclesia erit. »Et thronus eius erit sicut dies celi,« fulgebunt namque sancti sicut sol in regno Dei : erit autem sicut dies celi, ut claritas angelorum, ut per celos, angelos, per dies autem eorumdem claritatem intelligamus.

»Si autem dereliquerint filii eius legem meam,« et ad tempus »in iudiciis meis non ambulauerint si iustificationes meas profanauerint« aliquo erroris mendacio, »et mandata mea non custodierint,« non utique occidam eos, sed »uisitabo in uirga iniquitates eorum,« id est, in penitentie correctione, »et in uerberibus peccata eorum.« O clementissimum Patrem, qui, non mortificans, facili nos uirga castigat!

 »Misericordiam autem meam non dispergam ab eo, neque nocebo.« Non enim nocere, sed adiuuare nouit Dominus, »et in ueritate mea« peniteant peccatores, nullus unquam desperet. Ecce enim non solum se misereri Dominus dicit, sed et »neque profanabo testamentum meum.« Expositio: »Et que procedunt de labiis meis, non faciam irrita;« profanaret enim testamentum suum, si aliqua in Nouo, uel ueteri falsitas inueniretur Testamento. Sed, ut ipse Dominus ait: »Celum et terra transibunt, uerba autem« ipsius transire non possunt .

»Semel iuraui in sancto meo.« Semel enim et firmum iuramentum audiuimus, quod in ueritate sua, in sancto suo et in dilecto Filio fecit. Quod enim  carius habuit, hoc in iuramentum posuit. »Si Dauid mentiar;« non enim mentietur, qui mentiri non potest. Credamus igitur, et fortissime credamus, quod tam constanter promittitur. Sed quid promittitur? Sequitur: »Semen eius in eternum manebit.« Semen est uerbum Dei; hoc autem manebit in eternum, quoniam »nec unum iota, aut unus apex preteribit ex lege, donec omnia fiant .«---»Et thronus eius sicut sol in conspectu meo.« Gaudeat iste thronus, qui solis claritatem recipere debet. Gaudeant apostoli, qui ante Domini conspectum statuendi sunt. »Et sicut luna perfecta in eternum,« que iam minui non potest, at uero nec crescere. Qui autem perfecte beatus est, in quo, inquam, augeri potest? »Et testis in celo fidelis.« Hic enim  thronus, hec beatissima sedes, in uero testimonio mundum iudicabit. uox Ecclesie:

»Tu uero repulisti, et despexisti.« Quid est, inquit, Domine, quod tanta seruo tuo Dauid beneficia promisisti? quid est quod sub iuramento eius, filiorumque ipsius, te superius misereri dixisti, cum iam repulsum et a ceteris gentibus despectum eum uideamus?  Nunquid in te falsitas esse potuit? absit! »Distulisti enim Christum tuum,« cui in temporis plenitudine hec omnia daturus eras. Hinc primi Dauid subuersionem describit, ne quis supradicta super eo intelligat.

»Euertisti testamentum serui tui.« Nusquam enim nunc taurus, et hircus, et agnus immolatur. »Profanasti in omni terra sanctuarium eius;« ubique  enim Synagogam abominatur. »Destruxisti omnes sepes eius,« quoniam nullis munitionibus confirmatur.

»Posuisti sibi firmamentum eius formidinem,« quoniam nec in Ierusalem, nec in arce Sion defendi potuerunt. Siue, quia Christum mundi firmamentum uiuere timuerunt .

»Diripuerunt eum omnes transeuntes uiam,« id est, terminum fidei. »Factus est opprobrium uicinis suis,« id est, gentibus, que in circuitu habitabant. »Exaltasti dexteram deprimentium eum, letificasti omnes inimicos eius; auertisti adiutorium gladii eius.« Expositio: »Et non es auxiliatus ei in bello.«

»Destruxisti eum ab emundatione.« Emundationis  enim sacrificium faciebant Iudei, hircum pro peccatis immolantes. Hoc autem euacuatum et destructum est. »Et sedem eius in terra collisisti,« illam pontificalem cathedram, super quam Scribe et Pharisei sedebant.

»Minorasti dies temporum eius,« quia harum opinione frustrata, sine rege et sacerdote uiuunt . »Perfudisti eum confusione,« temporali et eterna.

»Usquequo, Domine, auertis in finem?« Usque, inquit, in seculi consummationem Iudeis Dominus erit iratus? Cum autem plenitudo gentium introierit, tunc Isrel saluus fiet; sed usque ad illud temporis, »exardescet uelut ignis ira eius.«

»Memorare que mea est substantia.« Nunc autem  pro se loquitur Ecclesia, et de suis miseriis Domino conqueritur: Memorare, inquit, Deus, quia fragilis et permutabilis sum, neque supra id quod possum me tentari permittas. »Nunquid enim uane constituisti omnes filios hominum.« Si enim omnes uincimur, et diabolicis tentationibus subiacemus, nichil nisi uanitas est hominum constitutio. »Quis est homo qui uiuet, et non uidebit mortem, et eruet animam suam de manu inferi?« Nullus, inquit, mortem euadet, nullus ex inferno liberabitur, nisi tu nostre imbecillitatis memor ab inimicis nos tuearis.

»Ubi sunt misericordie tue antique, sicut iurasti Dauid in ueritate tua?« Decollatur Paulus, crucifigitur Petrus, undique Ecclesia tua percutitur, cui eternam  misericordiam nuper promittebas: ubi ergo sunt misericordie tue antique, Deus? nobis enim non est Deus recens. »Memor esto, Domine, opprobrii seruorum tuorum, quod continui in sinu meo, multarum gentium.« Illius, inquam opprobrii sis memor, quod, a multis gentibus seruis tuis illatum, a memoria mea labi non potest.

»Quod exprobrauerunt inimici tui, Deus, quod exprobrauerunt commutationem Christi tui,« id est mortem Filii tui. Hoc enim inimici Dei sanctis improperabant, quod hominem mortuum et commutabilem adorarent. »Benedictus Dominus in eternum.« Illi derideant et maledicant, illi nobis crucifixum improperent, nos autem gratulabundi dicamus: »Benedictus Dominus in eternum. Fiat,  fiat.«



EXPOSITIO PSALMI LXXXIX.

»Domine, refugium factus es nobis.« uox Ecclesie: uicti, inquit, eramus ligati ab hostibus, in carceres tradebamur; sed tu, summe misericordie Dominus, nobis refugium factus es, ab hac tue incarnationis generatione, usque in generationem sempiternam.

»Priusquam montes fierent, et formaretur terra et orbis, a seculo et usque in seculum tu es Deus,« ac si dicat: Tu qui ex uirgine temporaliter carnem sumens, humano generi factus es refugium, ante tempora et per omnia secula permanes Deus. »Ne auertas hominem in humilitatem.« Tu, inquit, qui talis es, sustine et confirma hominem, ne in mortem  et penam humilietur, sed tua potenti dextra super celos exaltetur. Nam dixisti: »Conuertimini filii hominum, et ego sanabo contritiones uestras.« Sanetur igitur, siquidem contritus est homo.

»Quoniam mille anni ante oculos tuos, tanquam dies hesterna, que preteriit, et tanquam custodia in nocte, que pro nichilo habentur, eorum anni erunt; cum mane sicut herba transeat, mane floreat, et pertranseat, uespere decidat induret, et arescat.« Non immerito connectitur homo; cum enim finiti ad infinitum nulla sit comparatio, non solum dies uel hora mille nostri anni dicendi non sunt, sed et omnino non esse, cum penitus pereant: cito enim, uelut herba, de non esse ad esse transit homo, cito  fieret in iuuentute, quia flos etatis translatiue diffinitur; cito ad uesperam, id est, ad senectutem transit. uespere autem decidit, quia occasus uite senectus dicitur: tunc indurat, totus asper hispidusque efficitur; denique et arescit, et puluis in puluerera conuertitur. Merito hec oratio Moysi perhibetur, ut qui de arida hominem facturam dixit, in aridam conuersum arescere fateatur .

Sed »quia defecimus in ira tua, et in furore tuo conturbati sumus;« et quia »posuisti iniquitates nostras in conspectu tuo, et seculum nostrum in illuminatione uultus tui,« et »quoniam omnes dies nostri defecerunt, et in ira tua defecimus, anni nostri sicut aranea meditabuntur.« Recte anni nostri aranee comparantur, quoniam toto tempore uite  nostre in uanitatibus desudando, tandem inutilia, nec nobis ipsis profutura, et, ut ita dicam, aranee telam texisse uidemur. Hoc autem, tu Adam, totius humani generis radix, fecisti nobis, quia cum tantus talisque esses, Dominicum preceptum transgrediendo  iram incurrens, defectum filiis intulisti. Hoc autem est quod dicit: Quia defecimus in ira tua, et in furore tuo conturbati sumus: deficimus carne, turbamur infirmitate. Posuisti iniquitates nostras in conspectu tuo. Expositio: Seculum nostrum in illuminatione uultus tui. uidit enim Dominus seculum nostrum, uitam quam agimus, et quidquid in occulto operamur. »Dies annorum nostrorum« non multi, quoniam, ut iam dictum est, omnes celeri cursu deficiunt; »in ipsis« fortasse erunt »septuaginta  anni,« hoc enim sepe contingit. »Si autem in potentatibus octoginta anni,« alicui euenerint, »et amplius eorum labor et dolor.« In tantum, inquit, contracta et breuiata est uita nostra, ut iam supra octoginta annos in letitia, qualiscunque sit, carnisque blanditiis uiuere non possimus, sed quidquid superabundat labor est et dolor, tussis et anxietas, presertim cum ipsa senectus infirmitas sit.

»Quoniam superuenit mansuetudo.« Quod enim olim impatiens fortisque fuisti, uelis nolisue, iam te senectus mansuetum et humilem facit, non iam supercilium erigis, sed curuus terram inspicere cogeris. »Et corripiemur.« Qui, inquit, in adolescentia superbus fuit, saltem in senectute corripiatur. »Quis nouit potestatem ire tue.« Qui enim potestatem  ire Dei cognouit, ipsam iram incurrere pertimescit. »Et pre timore iram tuam dinumerare« quis curauit? Sancti enim, Deum timentes, ipsius iram dinumerant; intelligunt enim quanto plura uitia sequuntur, tanto maiori irarum multitudine damnandi sunt, ideoque tales iras deuitant.

»Dexteram tuam sic notam fac,« sicut, subauditur, transgressionis ira fecisti, ut, qui per Adam mortem cognouimus, per Christum uitam suscipiamus. Iam nunc dextram cognoscamus, qui hactenus sinistram secuti sumus. »Et eruditos corde in sapientia.« Hi autem sunt prophete, quando uana philosophia decepti, sed Spiritu sancto repluti fuerunt. Hos autem notificauit Dominus nobis quoniam  eorum uoluntates, et obscura cordis, mysteria propalauit . »Conuertere, Domine, usquequo, et deprecabilis esto super seruos tuos,« omnino, inquit, conuertaris, omnino periture gentis miserearis, exaudi orationes nostras, Christo pro nobis interpellante. »Repleti sumus mane misericordia tua.«---»Nox, inquit, precessit, dies autem appropinquauit .« Gratias igitur Domino agimus, quoniam ipsius misericordia ab huius lucis tempore repleti sumus. »Et exsultauimus, et delectati sumus omnibus diebus nostris.« Hoc autem sequens uersus exponit.

»Letati sumus pro diebus quibus nos humiliasti, et pro annis quibus uidimus mala;« non iam de mortalitate, dierumque breuitate, deque infelicitate  conquerimur, quia misericordia tua repleti sumus; ubi enim abundauit delictum, superabundat et gratia . »Respice in seruos tuos,« ne aliquo peccato ab assumpta misericordia priuari possint. »Et in opera tua, dirige filios eorum,« id est ipsorum animas, uel, sequentem posteritatem. »Et sit splendor Domini Dei nostri super nos,« quatenus diabolice imaginis obscuritate fugata, in pristinam figuram et imaginem reformemur, ne si tortuosa fuerint, nos per deuia claudicare faciant. »Et opera manuum nostrarum dirige,« sanctorum namque opera, et multa sunt, et unum, quecunque enim faciunt, unum opus sunt, quia in bonitate non differunt, sed ad unum idemque propositum tendunt.



EXPOSITIO PSALMI XC.


»Qui habitat in adiutorio Altissimi.« uox Prophete: uideo, inquit, Christum nasciturum, uideo diabolum et satellites eius, qui ei astute insidiabuntur; sed quoniam ipse in ciuitate sua carneque assumpta non sine diuino adiutorio habitauit, et quoniam »in« celesti »Dei protectione commorabitur,« eorum insidias paruipendet. »Dicet Domino: Susceptor meus es tu, et refugium meum, Deus meus,« non timeat inimicum qui Domini refugium habet, non timeat ponere carnem qui suscipiendus est a Patre, dicat in cruce: »Deus meus, in manus tuas commendo spiritum meum .«---»Ego autem, inquit Propheta, sperabo in eum, quoniam  ipse liberauit me de laqueo uenantium et a uerbo aspero.« In Christum se sperare dicit, quoniam per eum mundum saluari intellexit. Hic autem et a uenatoribus liberauit, et a uerbo aspero liberaturus est. uenatores isti maligni spiritus intelliguntur, qui peccatores persequentes, alios in superbia, alios in auaritia, alios in luxuria, quasi in singulis laqueis comprehendunt. uerbum autem asperum illud erit, quod in iudicio dicturus est Dominus: »Ite, maledicti, in ignem eternum .« Ab hoc autem liberati sumus, quoniam illud dulcissimum audire debemus: »uenite, benedicti Patris mei .« Apostropha.

»Scapulis suis obumbrabit tibi, et sub pennis eius sperabis.« Securus, inquit, esto, Saluator, quia  paterna uirtute protectus, nullius aduersitatis te estus exuret, penne Patris te sustinebunt, quibus, quando uolueris, ad celestia regna uolabis; una enim eademque potestas est ei cum Patre , qua et impossibilia facere potest. »Scuto circumdabit te ueritas eius.« Nulla, inquit, mendacii tela tibi preualebunt, nulla te falsorum testium testimonia superabunt, quia naturalis ueritas insuperabilis scuti munimine undique te uallabit. »Non timebis a timore nocturno,« quando Iudas proditor ueniet, et cum eo turba multa cum facibus, et laternis et fustibus, quo discipuli tui timore perterriti, omnes te relicto fugient , tu autem non fugies, sed ultro impauidus ibis.

»A sagitta uolante in die.« Multe in die, multe  coram, et manifeste sagitte uolabunt. Multi: »Crucifige, crucifige,« clamabunt . »A negotio perambulante in tenebris,« in tenebris quidem principum et sacerdotum, Scribarum et Phariseorum, negotia et praua consilia ambulabant, siue, quia secte fiebant, siue , quia in eorum cordibus, que diaboli latebre sunt, machinabantur. »Ab incursu et demonio meridiano.« Non enim illud quoque Ecclesie absurdum est, quod in Christi passione, sicut angelorum, ita et malignorum spirituum multitudo adfuerit, cum enim ieiunantem eum tentassent  fortasse morientem, et in cruce cum latronibus pendentem, aliquod, sicut nefarii, nefas cogitare presumpserunt. Hoc autem ipse non timuit, quia timoris opera nulla  fecit, sicut ipse ait: »uenit enim princeps mundi huius, et in me non habet quidquam .« Potest autem, et de futuro iudicio hoc intelligi, quando demonum incursus, quasi leones ad predam parati, peccatores in foueam precipitabunt. Meridianum autem dicit, propter nimis estuantem afflictionem. »Cadent a latere tuo mille.« Finitum pro infinito posuit. »Et decem millia a dextris tuis.« Potuissemus enim et dextram et sinistram in latere intelligere, nisi ipse, de quo latere loqueretur, determinasset. Innumerabiles ergo erunt, qui tua uirtute precipitabuntur. Dextera tua inueniet omnes qui te oderant . Quicunque enim hac dextra impelletur, nulla fortitudine, quin  cadat, stare ualebit. »Ad te autem non appropinquabit,« ---»neque enim habitabit iuxta te malignus .« Quis ergo? »omnes qui recto sunt corde .«

»uerumtamen oculis tuis considerabis.« Confirmatio: »Et retributionem peccatorum uidebis,« quam sibi in hoc seculo prauis operibus acquirunt. »Quoniam tu es, Domine, spes mea.« Et quoniam »Altissimum posuisti refugium tuum, non accedet ad te malum, et flagellum non appropinquabit tabernaculo tuo,« singulis singula referuntur. Tibi, inquit, timendum non est, ad te malum accedere non ualebit, quoniam in Altissimum tuum refugium posuisti. At uero nec tabernaculo tuo, quod nos sumus, flagellum appropinquabit, quoniam  spes omnium nostrum tu es, cui nemo resistere poterit .

»Quoniam angelis suis mandauit de te, ut custodiant te in omnibus uiis tuis.« Hoc et ipse malignus spiritus intellexit, quod malum ad Christum accedere nequit. Ait enim: »Si Filius Dei es, mitte te deorsum, quoniam angelis suis mandauit de te .«---»In manibus tollent te, ne forte offendas ad lapidem pedem tuum.« Te, inquit, quia humana forma tegeris, non cognosco, sed de unigenito Dei Filio hec uerba predico, quod nulla ei aduersitas unquam nocebit. Quapropter si te Dei Filium esse fateris, mitte te deorsum, quoniam ab angelis sustentatus in lapidem non offendes.

»Super aspidem et basiliscum ambulabis, et conculcabis  leonem et draconem.« Quare hunc quoque uersum, diabole, non dixisti? sciebas enim aduersum te esse. Tu enim es aspis, cuius uenenum est insanabile. Tu es basiliscus omnium uitiorum, omnisque nequitie rex et princeps. Tu es ille leo, qui semper rugiens queris, quem deuores . Tu es ille draco qui tertiam partem stellarum de celo cauda traxisti . Pereat hic filius perditionis, qui, in fine seculi nasciturus, cauda diaboli nuncupatur. Cum hoc, diabole, tacuisti, non hoc tibi tamen tacuisse profuit, siquidem conculcatus et in baptismo contritus es.

»Quoniam in me sperauit, liberabo eum.« Tibi, inquit, dicetur a Patre: Quoniam in me sperauit, liberabo eum, »et protegam eum,« scuto diuinitatis,  »quoniam cognouit nomen meum. Clamabit ad me,« in cruce positus; »et ego exaudiam eum,« reddens illam claritatem quam mihi quesiuit . »Cum ipso sum in tribulatione,« erubescant ergo, qui Deum eum dereliquisse dicunt. »Longitudine dierum replebo eum,« quoniam in eternum uiuet, nec ei mors ultra dominabitur. »Et ostendam illi salutare meum,« id est, salutem meam, ut qui alios saluauit, ipse quoque salutem et immortalitatem suscipiat.



EXPOSITIO PSALMI XCI.

»Bonum est confiteri Domino.« uox Ecclesie: Bonum est ut Domino confiteamur, laudemus et predicemus, quoniam »beati sunt pedes euangelizantium  pacem, euangelizantium bona « »Et psallere nomini tuo, Altissime,« id est, in corde iubilare: »Corde enim creditur ad iustitiam, ore autem confessio fit ad salutem .«

»Ad annuntiandum mane misericordiam tuam, et ueritatem tuam per noctem. In decachordo psalterio cum cantico in cithara,« et hoc ideo, »quia delectasti me, Domine, in factura tua, et in operibus manuum tuarum exsultabo.« De aliis quomodo sit, inquit, ego quidem misericordiam, et ueritatem tuam annuntians, in te solo exsultabo. In mane quippe Dei misericordiam apostoli nuntiabant, quando plena luce, manifeste et palam omnibus Christi passionem predicabant. ueritatem autem in nocte dicebant, quando in carceribus et tormentis  Christum confitebantur. Is autem in psalterio et cithara Deum laudat, quia quod ore predicat in decem legis mandatis adimplet. Hoc autem ideo fieri debet, quoniam in factura Dei delectamur. Quis enim in celo et in terra, sole et luna et stellis, ceterarumque rerum concordi ordinatione non delectetur? Bonum est ergo laudare Factorem, qui tam admirabilis in factura declaratur; »inuisibilia enim ipsius, ut ait Apostolus, a creatione mundi, per ea que facta sunt, intellecta conspiciuntur .« »Quam magnificata sunt opera tua, Domine!« In operibus Domini, que modo subtili consideratione scrutabatur, delectatus est. Sed, quoniam rationem, qualiter uel unde sint, inuenire non potest, quadam exclamatione Creatorem laudat. Cur enim oculus, et  non auris uideat; cur autem auris et non oculus audiat? soluat qui potest. Magnificantur ergo opera Dei, si a quolibet singulariter inquisita fuerint. Nullus ergo os suum in celum ponat, quandoquidem de terra rationem reddere nescit. »Nimis profunde facte sunt cogitationes tue.«---»Quis enim cognouit sensum Domini? .« Alte sunt igitur cogitationes, siquidem ab aliquo sciri non possunt.

»uir insipiens non cognoscet, et stultus non intelliget hec, cum exorti fuerint peccatores sicut fenum, et apparuerint omnes qui operantur iniquitatem, ut intereant in seculum seculi.« Non sicut sol, sed quasi fenum oriuntur peccatores, quoniam qualicunque estu uel pruina contracti, cito deficiunt; qui enim heri florebat hodie mortuus est, qui heri  letabatur nunc plorat, qui heri currebat nunc claudicat. Hoc autem insipiens non cognoscit, hoc stultus non intelligit, ideoque operatur iniquitatem, ut qui multum in hoc flore uiuere putat, intereat in seculum seculi. »Tu autem Altissimus in eternum, Domine,« sumens, subauditur, uindictam ex eis. »Quoniam ecce mimici tui, Domine, quoniam ecce inimici tui peribunt,« et, te uindictam faciente, »dispergentur omnes qui operantur iniquitatem.«

»Et exaltabitur sicut unicornis cornu meum.« Unum enim cornu habebat Ecclesia, quo super omnes inimicos exaltabatur, de quo Apostolus ait: »Sancti per fidem uicerunt regna .« Sanctorum enim cornu, fides est, que semper excelsa, cunctis aduersis supereminet. »Et senectus mea in  misericordia uberi;« cum enim ad senectutem Ecclesia uenit, ut in eternam iuuentutem renouetur, cumque homo dies temporales finierit, ut eternos suscipiat, tunc in uberi misericordia super celos exaltabitur.

»Et despexit oculus meus inimicos meos.« Multos, inquit, me circumstantes inimicos uidi; tamen quia predicto cornu munitus eram, sicut imbelles omnes despexi. »Et ab insurgentibus in me malignantibus audiet auris mea,« quoniam »iustus ut palma florebit.« Non malignantium, inquit, deceptiones clamoresque et minas audiui, uerum, quoniam iustus quacunque hora pro Domino occiditur, sicut palma florere incipit, tunc candorem  et pulchritudinem, decorem et uiriditatem recipit.

»Sicut cedrus libani multiplicabitur,« quando enim mori uidentur, tunc crescere incipiunt sancti; non enim putrescere et perire possunt, sicut cedrus, qui imputribilis est nature. »Plantati in domo Domini, in atriis domus Dei nostri florebunt.« Modo, inquit, in domo Domini plantantur, modo super Ecclesie fundamentum edificantur. Huius enim plantationis sapiens Apostolus ait: »Ego plantaui .« In atriis domus Dei nostri florebunt. Quia enim quasi sicca arbor in hoc seculo conspiciuntur, ibi quidem florentes; et sicut sol fulgentes apparebunt.

»Adhuc multiplicabuntur in senecta uberi.« Prius, inquit, quam ibi floreant, uberi senecta et  uirtutum seueritate multiplicabuntur. Sanctus enim, quamuis malitia puer, sensibus tamen omni tempore senex est. »Et bene sapientes erunt,« sunt enim et latrones patientes, sed non bene; qui enim patiuntur, non pro amore, sed nequitia patiuntur. »Ut annuntient, quoniam rectus Dominus Deus noster, et non est iniquitas in eo.« Ad hoc, inquit, in corporibus sancti detinentur, ut Christum in Ecclesia laudent et annuntient.



EXPOSITIO PSALMI XCII.

»Dominus regnauit, decorem indutus est.« uox Ecclesie: uicti sunt inimici, de regno diabolus expulsus est . Dominus autem regnauit, uexillo crucis ante aciem sublimato. Decorem indutus est, quoniam resurgens a mortuis, immortalisque  que factus , in pristina atque paterna claritate refulgens. »Indutus est Dominus fortitudinem,« que iam corrumpi non potest. »Et precinxit se« uirtute, quoniam non corruptibilem, sed fortem, et immortalem carnem de sepulcro super celos euexit .

»Etenim firmauit orbem terre, qui non commouebitur.« Iam enim firmus orbis terre, et super firmam petram fundatus, nullo uentorum flamine, nullo iniquorum turbine a fidei proposito commouetur. »Parata sedes tua extunc.« Apostropha: Ex quo, inquit, orbem terre firmasti, sedes tua parata est; »est autem anima iusti sedes sapientie .«---»A seculo tu es.« Quamuis enim propter huius sedis preparationem de uirgine nasceretur   tamen in principio, et ante secula. Deus erat .

»Eleuauerunt flumina, Domine, eleuauerunt flumina uocem suam.« Per flumina doctores intelliguntur, in quibus Spiritus sancti gratie redundant. Hi autem leuauerunt uocem suam, Christum Dominum predicando, et sitientibus potum salutis propinando.

Sed econtra »eleuauerunt flumina fluctus suos.« Ecce fluminibus flumina aduersantur. Quatuor sunt flumina paradisi , innumerabilia sunt flumina mundi. Quatuor sunt Euangelia, sine numero sunt philosophi et heretici. Hi autem argumentis, questionibus et inundanti garrulitate in sanctos insurgunt.  surgunt. »A uocibus aquarum multarum, mirabiles elationes maris.« Aque multe, populi multi. Cum enim magna gentium multitudo, tres uel quatuor predicatores uiderent, qui ueterum deorum culturam destruere uolebant. magno fremitu in eos insurgentes, maris huius procellas cunctasque afflictionum tempestates super eos inducebant. Tunc autem »mirabilis in altis Dominus,« uidebantur, tot et tanta, tam alta tamque magnifica per sanctos suos faciens mirabilia; templa namque ruebant, idola confringebantur, tyranni denique amittebant ius suum, etc.

»Testimonia tua credibilia facta sunt nimis.« Permiseras enim quod opera, que tu fecisti, ipsi quoque facturi essent . Hoc autem uerius  nichil esse potuit. uera sunt ergo, et credibilia testimonia tua. »Domum tuam decet sanctitudo in longitudine dierum.« Decet enim ut Ecclesia semper sancta et munda sit, siquidem et tu sanctus es: qui eam semper inhabitas. Unde scriptum est: »Sancti estote, quoniam ego sanctus sum .«



EXPOSITIO PSALMI XCIII.

»Deus ultionum Dominus.« uox Ecclesie: Quamuis terram suam ad tempus populari Deus permitteret, quamuis dura nos aliquando comprimi seruitute pateretur, tamen de uirgine natus  ultro apparuit, et libertatem in populo fecit. »Exaltare qui iudicas terram, redde retributionem superbis.« Tu, inquit, qui terram iudicaturus es, exaltare, et  in excelsa tue diuinitatis apparens maiestate, redde unicuique iuxta opera .

»Usquequo peccatores, Domine, usquequo peccatores gloriabuntur?« Non eis peccare sufficit, quinimo in peccatis, nempe sanctorum nece gloriantur. Usquequo »effabuntur et loquentur iniquitatem?« semper ne »loquentur omnes, qui operantur iniustitiam? Populum tuum, Domine,« in diuersis tormentorum generibus »humiliauerunt, et hereditatem tuam uexauerunt.« Hoc autem iniustitia est. »uiduam et aduenam interfecerunt, et pupillos occiderunt.« Hoc enim ad litteram uerum est. Spiritualiter, uidua intelligitur, quicunque per aliquam seductionem Domino moritur; aduena autem, qui non firmiter Ecclesiam inhabitat: Pupilli uero,  qui, per baptismum filii, per prauam operationem orphani fiunt. Tales autem ab hereticis et peccatoribus occidi dicuntur, quando eorum inuentionibus facile acquiescunt.

»Et dixerunt: Non uidebit Dominus, nec intelliget Deus Iacob.« In factis quidem dignoscitur quod in corde et ore ipsi pronuntiant. Sed quid eis respondetur? »Intelligite, insipientes in populo, et stulti aliquando sapite.« Nisi enim insipientes et stulti fuissent, nequaquam uisu et intelligentia Deum priuarent. »Qui plantauit aurem non audiet, aut qui finxit oculum non considerat?« Non audiet iustum et peccatorem qui eis et aurem, et auditum prebuit; non uidebit qui fecit uisum?

 »Qui corripit gentes, non arguet, qui docet hominem scientiam?« Qui sanctos, inquit, corripit, docet et emendat, uos de iniquitate arguere non ualebit? Hoc ergo homines iam cogitare desinant. »Dominus enim scit cogitationes hominum, quoniam uane sunt.« Hoc autem, utrum uerum sit, non extra me exemplum quesierim, multa enim cogitaui que aliter euenerunt. Conuersio persone:

»Beatus homo quem tu erudieris, Domine, et de lege tua docueris eum.« Miseri enim sunt qui seipsos docent suarumque cogitationum uanitatibus credunt. Qui uero tali magistro eruditur legisque uberibus nutritur, summa beatitudine beatur. »Ut mitiges ei a diebus malis, donec fodiatur peccatori fouea.« Qui enim in hoc seculo corripitur  et docetur, neque seculi sapientia decipitur, mitissimumque sibi is Dominum inueniet, quando mali dies iniquos exurent. Donec fodiatur peccatori fouea, donec enim fouea, et debita pena paratur peccatori, legis institutis omnibus sancti erudiuntur.

»Quia non repellet Dominus plebem suam.« Mitis, inquit, erit in diebus malis, populum suum a se non repellet, »et hereditatem suam non derelinquet. Quoadusque iustitia conuertatur in iudicium, et qui iuxta illam omnes, qui recto sunt corde. Quis consurget mihi aduersus malignantes?« Tu solus, qui optimus es auxiliator. Probatum est ergo, quoniam hereditatem suam non derelinquet. »Aut quis stabit mecum aduersus operantes iniquitatem?«  tu quidem stabis, si quidem adiuuabis; stare enim adiuuantis est . Unde et sequitur:

»Nisi quia Dominus adiuuit me, paulo minus habitasset in inferno anima mea.« Sed, eo adiuuante, sicut ipse resurrexit , et ego quoque resurgam. »Si dicebam motus est pes meus,« et malorum impetu a pristina firmitate casurus sum, succurre cadenti, retine labentem. »Misericordia tua, Domine, adiuuabat me. Secundum multitudinem dolorum meorum in corde meo, consolationes tue letificauerunt animam meam.« Quis igitur in hoc seculo multos dolores multasque tribulationes non desideret, siquidem, secundum dolorum numerum, consolationum multitudinem recepturus est?

 »Nunquid adheret tibi sedes iniquitatis.« Sicut enim in sanctis equitatis, ita in peccatoribus sedes est iniquitatis. Hi autem Domino non adherebunt, quoniam soli recto corde stabunt iuxta illud: »Qui fingis laborem in precepto.«---»Qui uult, inquit Dominus, uenire post me, abneget semetipsum, et tollat crucem suam et sequatur me .« Habemus ergo preceptum, consideremus et laborem. Quid est sequi Dominum, nisi ipsius opera imitari? Hoc autem non sine labore fit. Denique seipsum abnegare, crucem portare, magnus labor est. Seipsum namque abnegabat Paulus, cum diceret: »Mortuus sum mundo ,« id est non sum qui fui, non sum Saulus, sed Paulus. Crucem autem  portat qui et carnem mortificat et pro Christi nomine mori non dubitat.

»Captabunt in animam iusti, et sanguinem innocentem condemnabunt.« Hec, inquit, sedes iniquitatis, semper contra iustorum animas facere desiderant, et sanguinem innocentem morti condemnant. »Sed factus est mihi,« inquit iustus, »Dominus in refugium, et Deus meus in auxilium spei mee. Et reddet illis iniquitatem ipsorum,« id est meritum iniquitatis. »Et in malitia eorum disperdet illos Dominus Deus noster.«



EXPOSITIO PSALMI XCIu.

»uenite, exsultemus Domino.« uox Ecclesie: Fugite, gentes, idolorum culturam, relinquite  opera mundi, discedite ab iniquitate, festinate ad uitam. Quid statis? uenite exsultemus Domino, »iubilemus Deo salutari nostro,« hunc humiliter adoremus, qui mundum sua morte redemit .

»Preoccupemus faciem eius in confessione,« ne imparati inueniamur. Queramus eum intuitu mentis, quem »facie ad faciem« uisuri sumus , ut cum uenerit ad iudicandum, non quasi ignoti ei occurramus. »Et in psalmis,« hymnis, laudibus et canticis spiritualibus, »iubilemus ei. Quoniam« hic est »Deus« noster, »magnus Dominus,« in uniuersa terra. »Et Rex magnus super omnes deos.« Relinquantur ergo ceteri dii, et iste, qui solus ubique est, et sua magnitudine omnia continet,  ab omnibus ueneretur. »Quia in manu eius sunt omnes fines terre.« In manu namque, et potestate ipsius omnia regna mundi concluduntur. »Et altitudines montium ipsius sunt.« Apostolorum namque uirtutes, altaque eorum Scripturarum omnium intelligentia, illius est qui fons uiuus recte uocatur. »Quoniam ipsius est mare, et ipse fecit illud, et siccam manus eius formauerunt,« nichil enim est quod ipse non fecit. »uenite« ergo »adoremus et procidamus, et ploremus ante Dominum qui fecit nos, quia ipse est Dominus Deus noster:« »Beati qui nunc fletis quia ridebitis :« »Et nos populus pascue eius,« quoniam in loco pascue, et inter diuitias Scripturarum collocati sumus. »Et oues manus eius,« quas una eademque  manu et fecit, et redemit cuius eius? qui dicit: »Hodie si uocem eius.« Cuius oues estis, illum »audieritis, nolite obdurare corda uestra,« sed cognoscite uocem pastoris. »Sicut in irritatione secundum diem tentationis in deserto, ubi tentauerunt me patres uestri, probauerunt, et uiderunt opera mea.«

»Quadraginta annis offensus fui generationi illi, et dixi semper hi errant corde, et isti non cognouerunt uias meas, quibus iuraui in ira mea: Si introibunt in requiem meam.« Hoc autem exponit Apostolus in Epistola ad Hebreos, et eorum cadauera in deserto prostrata dixit , et quia terram promissionis intrare nequiuerunt. Aperiamus  igitur aures nostras, ut uocem eius, quos quotidie in Ecclesia admonet, intelligamus. Neque tentemus eum, ne nobis quandoque iratus, a terra uiuentium nos repellat.



EXPOSITIO PSALMI XCu.

»Cantate Domino canticum nouum.« uox Prophete: Nouus homo uenit in mundum, nouam legem dedit mundo . Hanc ergo nouam legem, hoc nouum canticum cantate, predicate, et ad ipsius laudem cunctis gentibus nuntiate. »Cantate Domino, omnis terra,« Iudei et gentiles, iusti et peccatores. »Cantate Domino, et benedicite nomini eius.« Nomen eius uerbum est , sermo eius Christus est. Hunc autem omni tempore nos benedicere, et laudare debemus,  hic est enim de quo dicitur: »Ecce nomen Domini uenit de longinquo .«---»Annuntiate de die in diem salutare eius,« de die in diem, per singulos dies, de uirtute in uirtutem, de Nouo in uetus, de ueteri in Nouum Testamentum transeuntem, nuntiemus salutare eius. His enim duobus pedibus predicatio incedere debet, et hac gemina luce subditorum corda illuminare. »Annuntiate inter gentes gloriam eius.« Illam, inquit, gloriam gentibus nuntiate, quam Iudei recipere noluerunt. »In omnibus populis mirabilia eius.« Natiuitatem uidelicet inenarrabilem, resurrectionem et ascensionem, dicentes: »Quoniam magnus Dominus,« siquidem omnium Dominus. »Et laudabilis nimis,« in cunctis que fecit. »Terribilis est super omnes  deos,« quoniam eius iniussu nichil facere possunt. Sunt enim »omnes diligentium demonia; Dominus autem celos fecit.«

»Confessio et pulchritudo in conspectu eius.« Si quis, inquit, cum Domino habitare desiderat, confiteatur peccata sua, cunctisque criminibus mundet corpus et animam suam. Est enim sola confessio et pulchritudo in conspectu eius. »Sanctimonia, et magnificentia in sanctificatione eius.« Qui enim ab eo sanctificatur, et castitate precipuus et uirtute magnificus inuenitur.

Afferte Domino patrie gentium.« Quasi diceret: »Afferte Domino gloriam et honorem, afferte Domino gloriam nomini eius,« qui a Christo Christiani  uocamini. »Tollite hostias, et introite in atria eius.« Non enim sine hostiis plenisque lapidibus in atria Domini intrare possumus. Sed que sunt ista atria? In domo Domini, inquit Dominus, Patris mei mansiones multe sunt . In multas autem mansiones multis hostiis intratur; alii enim hostia pietatis, alii hostia humilitatis, alii oblatione largitatis, alii uero sacrificio caritatis, has pretiosas domus ingrediuntur. Sed, sicut hostie, ita et domus diuerse sunt; alia est enim claritas solis, alia lune. »Adorate Dominum in atrio sancto eius.« Interim, inquit, in Ecclesia Dominum adorate, donec ad eum uenientes, manipulos in manibus ei offeratis. »Commoueatur a facie eius uniuersa terra.« uos enim, ac si dicat: Dei facies,  imago et similitudo estis, tollite ergo a uobis, si quid terrene corruptionis habetis, ut toti celici et spirituales efficiamini. »Et dicite in gentibus: Quia Dominus regnauit,« huiusmodi principe deuicto, infernoque exspoliato .

»Etenim correxit orbem terre.« Quem, inquit, diabolus tortuosum et prauum mortis fecerat blandimentis, hunc iste magistrali seueritate correxit. »Qui non commouebitur,« nec ab ipsius fide amplius separabitur. »Iudicabit populos in equitate,« qui orbem correxit, idem ipse populos iudicabit. »Letentur celi, et exsultet terra.« Letentur apostoli, letetur et Ecclesia. »Commoueatur mare, et plenitudo eius,« ut nullus in eo pisciculus inuentatur, qui in tanto gurgite baptizatus Domino suo  letus non occurrat. »Gaudebunt campi, et omnia que in eis sunt;« gaudebunt anime, et corpora sanctorum, a quibus spinis et tribulis eradicatis, ipsa quidem uberi messe florumque pulchritudine decorabuntur. »Tunc exsultabunt omnia ligna siluarum,« que quando fructum bonum reddiderint, non excisa in ignem mittentur sed in celestis Ierusalem parietibus edificabuntur. »Omnis enim arbor que non facit fructum bonum excidetur et in ignem mittetur .«---»A facie Domini,« in presentia Saluatoris. »Quia uenit,« tempus redimere. Et »quoniam uenit,« secundo »iudicare terram.« Sed quomodo iudicabit?

Iudicabit orbem terre in equitate, et populos in ueritate sua,« superbos humiliando, et humiles  exaltando.



EXPOSITIO PSALMI XCuI.

»Dominus regnauit, exsultet terra.« uox Prophete: Exsultet iam terra, letetur humanitas, in qua non peccatum, sed Dominus regnat. »Letentur insule multe.« Multe sunt insule, multe sunt Ecclesie que in huius seculi mari sunt dispertite. Letentur ergo, quoniam, etsi loco diuidantur, sub unius tamen Imperatoris regimine colliguntur. »Nubes, et caligo in circuitu eius.« Nubes enim, que Christum circumdedit, siue caro in qua latebat, siue apostoli sapientie aqua pleni, siue et nubes illa que ab eorum oculis eum suscepit , intelligi  possunt. Uterum quoque tuum, beata uirgo, solius Dei gratia madefactum, hanc nubem uocauerim. Tu enim es illa nubes leuis, super quam Dominus uenit in Aegyptum . Et caligo in circuitu eius, Dominus est in caligine , »lux in tenebris lucet ;« et Saluator noster in Iudea predicat , sed tenebre eam non comprehenderunt , nec Dominum suum Iudei cognouerunt. »Iustitia, et iudicium, correctio sedis eius.« Qui enim iustitiam sequitur et seipsum iudicat, hic sedem Dei corrigit. »Ignis ante ipsum precedet.« Qui, inquit, in primo aduentu in nube uenit atque caligine, in secundo quidem in igne ueniet et luce manifesta. Hic autem ignis et malos comburet et bonos illuminabit. Hoc est quod sequitur:  »Et inflammabit in circuitu inimicos eius.

»Illuxerunt fulgura eius orbi terre.« Ipsa quoque temporum permutatio insinuat quod nunc de primo, nunc de secundo aduentu loquatur. Quia, inquit, tunc in igne ueniet, olim fulgura multa premisit. Fulgura quippe in terrarum orbe lucebant, quando apostolorum miracula ubique declarabantur. Hoc »uidit terra, et commota est;« alii namque ad fidem, alii contra sanctos commoti sunt.

»Montes, sicut cera, fluxerunt a facie Domini.« Diuites, superbi et elati qui prius duri et lapidei erant, apostolica predicatione emolliti, euangelica uerba in suis pectoribus diuino stylo scripta receperant. »A facie Domini omnis terra,« hoc, inquit,  facies et cognitio Domini omni terre fecit, ut marmor in ceram conuerteretur. »Annuntiauerunt celi iustitiam eius.«---»Celi enarrant gloriam Dei .« Apostoli predicant Christum .

»Et uiderunt omnes populi gloriam eius,« intellexerunt iam uenisse, qui et mundum saluauit, et gloriam daturus est. »Confundantur ergo omnes qui adorant sculptilia, et qui gloriantur in simulacris suis.« uos autem »adorate eum omnes angeli eius« omnes Euangelii predicatores, quem, uobis predicantibus, audiuerunt. Et in quo »letata est Sion,« id est sancta Ecclesia. »Et exsultauerunt filie Iude.« Et Sion, inquit, letata est, et filie Iude, id est confessorum anime exsultauerunt, »propter iudicia tua, Domine,« quibus custoditis, se saluari sperant. »Quoniam  tu Dominus altissimus super omnem terram, nimis exaltatus es super omnes deos.« Tu solus laude omnique ueneratione es dignus, qui homines, demones et angelos superexcellis.

»Qui diligitis Dominum, odite malum.« Quicunque Dei uult esse amicus, inimicorum eius fiat inimicus. »Custodit Dominus animas seruorum, suorum de manu peccatoris liberabit eos.«---»Fidelis autem, secundum Apostolum Deus est, qui non patietur uos tentari supra id quod potestis .«---»Lux orta est iusto,« id est Christus Dominus, ad Ecclesie salutem. »Et rectis corde letitia,« quem diu desideratis, ecce uenit. »Letamini« ergo »iusti in Domino,« non in huius seculi dignitatibus.  »Et confitemini memorie sanctificationis eius,« eum confitemini atque laudate, qui uestri memor uos sanctificauit.



EXPOSITIO PSALMI XCuII.

»Cantate Domino canticum nouum.« uox Prophete: Qui nouum canticum cantare desiderat, sequentia legat, ut noua reperiat. »Quia fecit,« nunquid hoc nouum est? Quid enim fecit Dominus quod mirabile non sit? Non est ergo nouum, quia mirabilia fecit, nisi aliud apponatur. Sed uide quid sequitur: »Saluabit sibi dextera eius.« Hoc autem nouum est et ante Christi resurrectionem penitus inauditum. Quid est autem saluabit sibi dextera eius, nisi ad sui laudem et honorem filium suum resurgere fecit?  Confirmatio: »Et brachium  sanctum eius.« De hoc autem brachio dicitur. Et brachium Domini cui reuelatum est? »Notum fecit Dominus salutare suum.« Filius quippe Dei, qui olim omnino, ignotus erat, nunc notus, et pre omnibus notus Ecclesie factus est. Hunc enim Apostolus bene nouerat qui ait: »Nihil iudicaui me scire inter uos, nisi Christum Iesum, et hunc crucifixum .«---»In conspectu gentium reuelauit iustitiam suam.« Iustitia Dei Christus dicitur, quoniam sine hac iustitia nemo iustificari potest. »Recordatus est misericordie sue, et ueritatis sue,« quam promisit domui Isrel. Ait enim: »In diebus illis saluabitur Iuda, et Isrel habitabit confidenter .« Memor ergo Dominus huius ueritatis promisse, magna sua misericordia mundum,  redemit. »uiderunt omnes termini terre salutare Dei nostri,« tota prefata cautio noua iam completa est; hec autem est que adhuc futura exspectatur. Multi enim in primo aduentu Christum uiderunt, non omnes tamen, cum autem secundo ad iudicandum uenerit, tunc omnis oculus eum uidebit . Iubilate ergo Domino, omnis terra, cantate et exsultate, et psallite. Iubilemus corde, cantemus ore, exsultemus in Domino cunctis motibus corporis; psallant manus, pedes, oculi. seruientes Domino in officiis suis. »Psallite Domino in cithara, in cithara.« Duas enim citharas habent doctores, alteram in corde alteram uero in ore, que autem in corde consistit, ineffabili harmonia soli Domino citharizat; que uero in ore superbos et irascibiles,  et quemlibet Sauli similem suaui Scripturarum modulatione mitissimum reddit. Et uoce psalmi, psalmi namque uox, non nisi in psalterio fit, qui autem in psalterio cantat, in decem quidem legalibus preceptis Domino seruit.

»In tubis ductilibus, et uoce tube cornee.« Ductiles tube de argento fiebant, quibus in unum Isreliticus populus ueniebat, sed neque sine argenteis cornee, nec absque corneis argentee canant; in argenteis sermonum puritas, in corneis uero uirtutum robora manifestantur. Non fit ergo in sermone mendax, nec contra hereticos sine cornibus predicatur: Hos ueris sermonibus mitiget, illos autem duris cornibus terreat. »Iubilate in conspectu regis Domini.« Quod autem non in ore, sed in  corde iubilatio fiat, in hoc loco declaratur; »homo autem in facie, Deus autem in corde uidet .« Fit ergo in solius Dei conspectu iubilatio, siquidem in corde.

»Moueatur mare et plenitudo eius, orbis terrarum et qui habitant in eo.« Omnes, inquit, commoueantur, omnes ex se, tineis omnibus excussis, ad Dominum confugiant.

»Flumina plaudent manibus simul.«---»Si quis sitit, ait Dominus, ueniat, et bibat, et de uentre eius fluent aque uite .« Sancti sunt ergo flumina, quando quidem ex eorum uentre aque decurrunt. Manibus autem plaudere, est in Domino letari. Mos enim erat antiquorum ut pre letitia manibus plauderent. uel etiam, bonis operibus sine intermissione  opera bona coniungerent. »Montes exsultabunt in conspectu Domini, quoniam uenit iudicare terram.« Tunc enim gaudebunt sancti, tunc exsultabunt montes, quando: Cadite super nos, eis dicetur . Super quos enim isti montes ceciderint, hi a uentura ira inueniri non poterunt. »Iudicabit orbem terre in iustitia.«



EXPOSITIO PSALMI XCuIII.

»Dominus regnauit.« uox Prophete uel Ecclesie: Dixi semel, dixi iterum, dico tertio: Dominus regnauit, ut »in medio duorum uel trium testium stet omne uerbum .« uos autem increduli Iudei, hoc negatis quod uester Propheta constanter affirmat.

»Irascantur populi.« Irascantur Iudei, confundantur  dolore, quoniam, uelint, nolint, Dominus regnauit: irascantur et Christiani qui eum occidebant, cui quondam seruiebant, receptoque alio rege iam in se peccatum regnare non patiantur. Sed quo Dominus regnauit? Sequitur: »Qui sedet super cherubim,« Cherubim scientie plenitudo interpretatur. Sedet igitur Dominus non solum in angelis, qui hoc nomine nuncupantur, uerum etiam in sanctis sapientie, et scientie spiritu repletis. »Moueatur terra,« id est irascantur populi. Hic autem »Dominus est in Sion, magnus,« quoniam per singulos dies in sancta Ecclesia laudatur, et magnificatur. »Et excelsus super omnes populos,« quem semper suam Iudei in sepulcro dormire putabant . Apostrophe:

 »Confiteantur nomini tuo magno, quoniam terribile et sanctum est.« Nomen Domini semper laudetur, eique occulta et manifesta confiteantur, quoniam et malis est terribile, et iustis sanctum et delectabile. »Et honor regis iudicium diligit.« Quicunque Regem regum uult honorare, seipsum prius diiudicet, et furtum, adulterium, periurium et homicidium, ceterosque sui corporis malefactores occidat mortique condemnet, sic autem in sui pectoris sedem cum honore et pace uenientem suscipiet hospitem.

»Tu parasti directiones iudicium.« Quandoquidem omnia iudicia Dei directione et equitate preparantur, dirigantur et iudicia nostra. Non enim  recte ille diiudicat qui superbiam uiuificans in se occidit humilitatem. »Et iustitiam in Iacob tu fecisti.« Cum enim iudicat Iacob supplantat , iustitiam operatur. Hanc tamen iustitiam facit Dominus, quando supplantationis astutiam prestat. Conuersio persone:

»Exaltate Dominum Deum nostrum.« Ut qui naturaliter est magnus in uestris cordibus excelsus quoque habeatur. »Et adorate scabellum pedum eius quoniam sanctum est.« Quid per scabellum, nisi corpus Dominicum intelligamus? In hoc autem, quasi scabello, sedet diuinitas. Hoc autem omnes adorabunt, sicut ipse ait: »uiuo ego dicit Dominus, quoniam mihi curuabitur omne genu .« Potest autem et de cruce intelligi, in qua Saluator  hanc uitam finiuit . »Moyses et Aaron in sacerdotibus eius: et Samuel inter eos, qui inuocant nomen eius.« Illum, inquit, quem nos in scabello residentem adoramus, Moyses, Aaron, Samuel omnesque prophete prophetarunt et adorauerunt. »Inuocabant Dominum,« ipsum quidem quasi Dominum inuocabant. »Ipse autem exaudiebat eos. Et in columna nubis loquebatur ad eos.« In nube quidem atque caligine loquebatur eis, quia, in carne uenturus, latibulum suum tenebras facturus erat. »Custodiebant testimonia eius, et preceptum quod dedit illis.« Hoc autem ad uestram confusionem, Iudei, dicitur, qui ei, quem patres uestri adorauerunt  insultantes dicebatis: »Tu de teipso testimonium dicis. Testimonium  tuum non est uerum .« Quare ergo Moyses, et Aaron eius testimonium custodierunt? »Domine, Deus noster, tu exaudiebas eos.« Tu, inquit, qui nunc homo factus scabellum diceres eos quondam exaudiebas. »Deus, tu propitius fuisti eis,« in omnibus que cum fide et dilectione postulabant. »Et ulciscens in omnes adinuentiones eorum,« sicut in uitulum quem in deserto coluerunt. »Exaltate Dominum Deum nostrum.« O quanta unius uerbi letitia, qui omnium Deus et Dominus est, noster Deus et Dominus principaliter appellatur!

»Et adorate in monte sancto eius,« id est, in Ecclesia, uel in cordibus uestris, que a terrena uanitate sublimata, non immerito montis uocabulum acquirunt. Et dicite: »Quoniam sanctus Dominus  Deus noster.«



EXPOSITIO PSALMI XCIX.

»Iubilate Deo, omnis terra.« uox doctorum: Iubilate Deo omnis terra. Hoc autem et Paulus dicebat: »Gaudete in Domino semper, iterum dico gaudete .«---»Seruite Domino in letitia.« Seruiebant namque Iudei non in letitia, sed ex necessitate; nisi enim seruirent, legis maledictionibus subiacerent, nos autem non timore, sed benedictionis amore seruiamus. »Intrate in conspectu eius in exsultatione,« semper enim in conspectu Dei sumus, quando digna uisionis ipsius opera facimus. Qui enim eleemosynam facit, qui orat, quique aliis predicat, ante Dei conspectum existit;  hec autem, nisi in exsultatione fiant, ingrata esse uidentur. »Scitote quoniam ipse est Deus,« non sol, non luna, non celum uel terra, non alia quelibet creatura Deus est, sed ille est Deus qui omnia fecit . »Ipse« enim »fecit nos, et non ipsi nos.«

»Populus eius et oues pascue eius.« Ipsius enim oues sunt, quicunque eius uocem audiunt . »Introite portas eius in confessione,« ut enim hoc breuiter dicam, illum ipsius et meam portam uocabo, qui me aqua baptismatis lauit. Hanc autem ego quidem intrare non potui, donec Dominum confessus diabolo abrenuntiaui. »Atria eius in hymnis.« Et ut hoc totum in mei exemplo exponam, supra dictam, Dei gratia, ego portam ingressus, iam  in eius atriis, hymnos qualescunque depromo. »Confitemini illi.« uidete quam recto incedat ordine: Oues dixit, pascua posuit, portas adhibuit. Ouis ergo esse debet, qui hanc pascuam ingreditur; ingredi autem, nisi per portam, nemini licet; qui enim aliunde intrauerit, fur appellabitur : ingressus autem, laudibus uacet, et confessionibus. »Laudate nomen eius.« Quicunque Christianus uocatur, talem se exhibeat, ut in eo Christi nomen glorificetur. »Quoniam suauis est Dominus,« sicut enim mitibus est suauis, ita et superbis asperus erit.

»In eternum misericordia eius, et usque in generationem et generationem ueritas eius.« Aeterna misericordia, eterna est et ueritas, semper enim  erunt sancti, qui misericordia salui fiunt, semper erunt et peccatores, qui ueritate damnantur.



EXPOSITIO PSALMI C.

»Misericordiam et iudicium cantabo tibi, Domine.« uox perfectorum. Tibi Deus et redemptionis misericordiam, et ueritatis cantabo iudicium. Misericors est, nullus desperet; uerus est, nemo superbiat. »Psallam et intelligam,« multi enim psallunt, qui non intelligunt, sed aliud in lingua dicunt, aliud in corde cogitant. Lingua psalmos cantat, mens autem denariorum numerum computat. »In uia immaculata,« psallam, inquit, sic tamen ut intelligam, ambulans in uia immaculata. Multe sunt sanctorum uie, omnes quidem immaculate.  »Quando uenies ad me.« Cur uenies dicit, qui cum eo semper est? uenies igitur, ad secundum refertur aduentum, qui tanto desiderio a sanctis exspectatur, ut semper ueni, ueni, dicere credantur.

»Perambulabam in innocentia cordis mei.« Quia se in uia immaculata superius ipse dicebat, que esset illa uia, hoc in loco manifestat. Perambulabam, inquit, in innocentia cordis mei, existentis »in medio domus mee,« id est corporis mei. Hec autem uia penitus est immaculata; cordis enim innocentia, si cum ratione fuerit, totius hominis est perfectio. »Facientes preuaricationes odiui.« Neque ego, inquit, preuaricatus fui, neque preuaricatoribus consensi. »Non adhesit mihi cor prauum.«  Sed, sicut cor meum in omnibus rectum erat, ita rectis corde solummodo adherebat. »Declinantem a me malignum non cognoscebam.« Non cognoscebam malignum, ut sibi in malitia assentirem, sed sicut ipse a uiis meis, sic et ego ab ipso declinabam. »Detrahentem secreto proximo suo, hunc persequebar,« spe correctionis, non consensu malignitatis.

»Superbo oculo.« In oculis namque et supercilio facile cuiuslibet superbia deprehenditur. »Et insatiabili corde.« Hoc autem titulo auarus prenotatur. »Cum hoc non edebam.« Sic enim et Apostolus ait: »Si quis frater nominatur inter uos fornicator, aut auarus, aut idolis seruiens, aut maledicus, aut  rapax, cum huiusmodi nec cibum sumere .« Diuina responsio:

»Oculi mei ad fideles terre, ut sedeant mecum.« Non te, inquit Dominus, hoc fecisse peniteat. uidi opera tua, cognoui fidem tuam, ueniam ad te, et cum ceteris fidelibus in celestem sedem te collocabo. »Ambulans in uia immaculata,« quod te fecisse confessus es, »hic,« et non alius, »mihi ministrabat. Non habitauit in medio domus mee,« id est in celesti Ierusalem, »qui facit superbiam,« et destruit humilitatem. »Qui loquitur iniqua non direxit in conspectu oculorum meorum,« ut sit dignus meam faciem uidere.

»In matutino interficiebam omnes peccatores terre.« Matutinum autem diem iudicii appellauit,  in quo omnes peccatores perdendi sunt. Matutinum autem ideo dicitur, quia huic nostre uite succedit, que recto uocabulo nox appellatur. Denique ille dies sanctis lucere incipiet, quem nulla noctis caligo interrumpere ualebit . »Ut disperderem de ciuitate Domini omnes operantes iniquitatem.«



EXPOSITIO PSALMI CI.

»Domine, exaudi orationem meam.« In hoc psalmo, prius Ecclesia, deinde Christus, postmodum uero Propheta loquitur. Domine, exaudi orationem meam, »et clamor meus ad te ueniat. Non auertas faciem tuam a me; in quacunque die tribulor, inclina ad me aurem tuam, in quacunque die inuocauero te, uelociter exaudi me.« Quanto animi affectu  Dominum Ecclesia ipsa deprecetur, ipsa uerborum replicatio manifestat, in qua unum idemque toties dicitur: »Quia defecerunt, sicut fumus dies mei;« presens enim uita cito dilabitur et euanescit, preteritus namque dies, ut fumus deficiens, iam inueniri non potest. Deficiunt, ut fumus, dies sanctorum, quoniam sine lacrymis non poterunt. Summopere ergo deprecandus est Dominus, ut eternos nobis tribuat, quandoquidem, ad fumi similitudinem, tam cito nostri deficiunt. »Et ossa mea sicut cremium aruerunt.« Ecclesie namque ossa, apostoli dicuntur, qui in multarum tribulationum frixorio secundum carnem aruerunt. Hoc autem qui non intelligit, craticule Laurentii recordetur.

»Percussus sum ut fenum.« Olim, inquit, in me  iuuentus florebat, sed senectute ueniente, flos iuuentutis mox excisus decidit. »Et aruit cor meum,« quoniam simul cum iuuentute omnes corporis uires amisi. »Quia oblitus sum comedere panem meum« Dati, inquit, panis oblitus, interdictum manducaui, quoniam ceteris paradisi lignis omissis, solum uetitum comedi ; nisi enim Adam, qui corporis huius ecclesiastici principium fuit  proprii panis oblitus fuisset, neque primo flore priuaretur homo, neque in uiribus ullis deficeret.

»A uoce gemitus mei adhesit os meum carni mee.« Cum, inquit, dierum eternitatem, florisque pulchritudinem, et uirium robur amisissem, quid nichil aliud quam dolor et gemitus remansit? Obliti  ergo panis, memor pristineque felicitatis, penitere et gemere cepi, soliusque Dei misericordiam implorare. Ad hunc autem gemitum et caro spiritui, et spiritus carni adhesit, et que sibi inuicem prius ad uersabantur, iam concordiam habere ceperunt. Et quoniam, sicut in Euangelio legitur, duo in me consenserant, omnes meas petitiones exaudiuit Dominus. uox Christi.

»Similis factus sum pelicano solitudinis.« Una, inquit, eademque culpa, et tu dierum eternitatem, Deique imaginem, et similitudinem amisisti, et ego, restaurationis causa, pelicano similis factus sum, qui nullo alio medicamine, nisi proprio sanguine, natos meos uiuificaui. Preterea idololatras immundos, et peccatores in corpus meum, quod est Ecclesia,  induxi. Pelicanorum duo genera esse dicuntur: alterum in aquis, alterum in solitudine. Qui uero solitudinem inhabitant, hanc naturam habere perhibentur, ut immundis animalibus, utpote ranis et lacertis, uiuant, natosque suos interficiant, et per triduum dolentes seque ipsos uulnerantes, sui sanguinis aspersione, eos iterum ad uitam reducant. Hec autem similitudo satis congrue nostro conuenit Saluatori, qui nobis ob primi parentis transgressionem, immortalitatem auferens, et de paradiso eiiciens  mortis nos legibus subdidit. Sed hic noster Pelicanus, natos suos reuisitans, per triduum mortis dolore contristatus,  proprii sanguinis effusione uiuificauit. uide ergo quam pulchre hec similitudo conueniat  superioribus. Conquerebatur Ecclesia, omneque genus humanum, et de paradisi expulsione, dierumque breuitate, et uirium imbecillitate. Cui sic Saluator dulcissima consolatione respondet: Similis sum Pelicano; ego occidi, et uiuere faciam, percussi, et ego sanabo . Ne timeas igitur, homo, quia te iterum ad uitam reducam.

»Factus sum sicut nicticorax in domicilio.« Omnibus quidem notum est quod nicticorax siue noctua a ceteris auibus odio habeatur, quam etiam garrulitate quadam persequuntur, donec in aliquo reponatur loco: Huic autem comparatur Christus, quem usque ad crucem cum magno fremitu Iudei persecuti sunt . Merito autem crux Christi, domicilium appellatur, que nobis in frontibus  nostrique corporis imprimitur domicilio. Nec mirum, si noctue assimilatur, qui se etiam uermem uocauit .

»uigilaui.« Quia die tertia resurrexi . »Et factus sum sicut passer,« agilis ad uolandum »solitarius in tecto,« quoniam nullus mecum in carne celos ascendit. »Tota die exprobrabant mihi inimici mei,« Iudei uidelicet, qui quasi nicticoracem eum persequebantur. »Et qui laudabant me,« manifesta adulatione. »Aduersum me iurabant,« id est in eius interitum coniurationem faciebant. Sed qua ratione?

»Quia cinerem tanquam panem manducabam,« id est, ad pelicani similitudinem, immundos et flagitiosos  meo corpori associabam. Unde quidam uini potatorem, et amicum publicanorum  eum esse dicebant. »Et poculum meum cum fletu miscebam,« quia et pro natorum nece dolebat, et cum illis diuinum humanumque cibum communicabat, qui pro peccatis suis assidue flebant. Ex quibus mulier illa peccatrix una fuit, que pedes eius lacrymis rigauit . uox Ecclesie:

»A facie ire indignationis tue, quia eleuans allisisti me. Dies mei sicut umbra declinauerunt.« Me, inquit, de limo terre fecisti , et in angelorum eleuans dignitatem, quasi Dominum constitueras, sed preceptum transgrediendo, tue indignationis iram incurrens , in terrenam illisus sum debilitatem. Sic ergo a facie ire indignationis  tue, »dies mei sicut umbra declinauerunt,« id est, summa cum festinatione, immortalitate amissa euanuerunt. »Et ego sicut fenum arui.« uere fenum est populus, »siccatum est fenum, et cecidit flos ,« amisimus florem, redigimur in puluerem. »Tu autem, Domine, in eternum permanes, et memoriale tuum in generationem, et generationem. Tu exsurgens,« sicut promisisti, »misereberis Sion,« quia pelicani sumpta similitudine, proprio nos sanguine uiuificabit . »Quia tempus miserendi eius, quia uenit tempus.« uenit, inquit, nostre redemptionis, tueque incarnationis tempus.

»Quoniam placuerunt seruis tuis lapides eius.« Lapides uiui uoluuntur super terram; hi autem sunt,  de quibus dicitur: »Tempus lapides colligendi, tempus spargendi .« Prius enim Dominus apostolos collegit , postea uero ad predicandum diuisit . Placeant nobis lapides isti, eorumque soliditatem imitemur. »Et terre eius miserabuntur,« terre namque sue ille miseretur, qui carni sue eternum preparat habitaculum. »Et timebunt gentes nomen tuum, Domine.« Quod non in uanum iurare audebunt. »Et omnes reges terre gloriam tuam,« id est, Filium tuum. »Quia edificauit Dominus Sion, et uidebitur in gloria sua.« Quoniam, sicut ait Apostolus, »cum Christus apparuerit uita nostra, tunc et nos apparebimus cum ipso in gloria .«---»Respexit in orationem humilium, et non spreuit preces eorum.«  Huius autem expositio in superficie est. uox Prophete:

»Scribantur hec in generatione altera.« In futura scilicet, quam sua Dominus incarnatione respiciet, et uisitabit. »Et populus qui creabitur,« aqua baptismatis et Spiritu sancto, »laudabit Dominum. Quia respexit de excelso sancto suo, Dominus de celo in terram prospexit,« ut eius sua uisitatione misereretur. »Ut audiret gemitus compeditorum.« Patriarche namque, et prophete in inferno compediti tenebantur, quorum gemitus sunt exauditi. Erant et illi compediti qui uitiorum catenis ligati diabolum sequebantur. »Ut solueret filios interemptorum.« Non ergo solummodo patres nostri,  qui interempti et mortui sunt, compediti erant, sed nos quoque ipsorum uincti eramus. Quis enim soluitur nisi ligatus? uincti ergo eramus siquidem a Domino soluti sumus . »Ut annuntient in Sion nomen Domini, et laudem eius in Ierusalem.« Ad hoc, inquit, ex diabolicis laqueis soluti sumus, ut laudem Domini in Ecclesia decantemus.

»In conueniendo populos in unum,« id est, dum in unius fidei unitatem omnes gentes congregabuntur. »Et reges, ut seruiant Domino. Respondit ei in uia uirtutis sue,« id est in opere predicationis que, secundum Apostolum, Dei uirtus appellatur . »Paucitatem dierum meorum nuntia mihi.« Cui respondit: Ierusalem. Nam cum appropinquaret  Dominus Ierusalem, quasi dierum paucitatem ab eo interrogaret, sic flendo respondit: »Quia si cognouisses, et tu, quoniam uenient dies in te, et circumdabunt te inimici tui uallo etc.,« . Sic ergo suorum dierum paucitatem ei prenuntiant. Apostropha:

»Ne reuoces me in dimidio dierum meorum.« Sed permitte me, non tantum mediare, uerum etiam in tuo seruitio continuare. Siue, ne reuoces me de hac uita, preoccupatum aliquo iudicio, ante terminum predestinatum. Quod quidem pertimescens ait: »Ego dixi in dimidio dierum meorum, uadam ad portas inferi .«---»In generationem, et generationem anni tui.« Tui, inquit, sunt anni, dies, et tempora, et menses, cunctaque tue uoluntati  obsequuntur. »Initio tu, Domine, terram fundasti, et opera manuum tuarum sunt celi.« Hoc autem secundum litteram uerum est. Quod et super Ecclesia et apostolis intelligi potest. »Ipsi peribunt,« quoniam in melius mutabuntur, »tu autem permanebis,« qui mutari non potes. »Et omnes ut uestimentum ueterascent,« carne dissoluta. »Et sicut opertorium mutabis eos,« ut a uitiorum sorde mundati, pulchriores fiant. »Et mutabuntur,« ad eternitatem. »Tu autem idem ipse es,« penitus incommutabilis. »Et anni tui non deficient. Filii seruorum tuorum habitabunt,« Ecclesiam, iam celis quodammodo commutatis. »Et semen eorum in secula dirigetur,« nunquam enim sanctorum opera deprauantur.



EXPOSITIO PSALMI CII.


»Benedic, anima mea, Domino, et omnia que intra me sunt, nomini sancto eius.« uox Ecclesie: Non enim labiis tantum, uerum etiam anima et corde, mente et intellectu, cunctisque uiribus Dominum benedicere, et laudare debemus. »Benedic, anima mea Domino, et noli obliuisci omnes retributiones eius.« Quis enim Dei beneficia numerare potest? Solem namque et lunam, ignem et aquam, et ceteras creaturas in obsequium nostrum creauit. Hec tamen nichil sunt, si futuris bonis comparentur. »Qui propitiatur omnibus iniquitatibus tuis.« Expositio: »Qui sanat omnes infirmitates tuas,« quibus uel corpus, uel anima debilitatur. »Qui  redimit de interitu uitam tuam,« quam diabolus comprimebat. »Qui coronat te in misericordia,« dans prius misericordie fortitudinem, ut demum tribuat et coronam. »Qui replet in bonis desiderium tuum,« prauis cogitationibus euacuatum.

»Renouabitur, ut aquile, iuuentus tua.« Aquila namque ad senectutem deueniens, a solis caloribus plumis amissis, in frontem aliquem dilapsa, in iuuentutem reparatur. Sic autem et sancta Ecclesia, solis iustitie accensa caloribus, in fonte baptismatis submersa, ueterem hominem exuta, noui induit iuuentutem. Renouabitur autem, et in iudicio, primitiua resumpta imagine.

»Faciens misericordias Dominus, et iudicium omnibus iniuriam patientibus: notas fecit uias suas  Moysi, et filiis Isrel uoluntates suas.« Misericordia quidem fecit, quod mundum redemit ; iudicium autem fecit, quia innocentes uindicabit. Unde Apostolus. »Mihi, inquit, uindictam, et ego retribuam, dicit Dominus .« Eius uias cognouit Moyses, id est apostoli, qui aquatici piscatores et baptizatores fuerunt. Filii autem Isrel eius uoluntates cognoscunt, hoc est uiri sancti, qui eum mentis oculis contemplantur. »Non in perpetuum irascetur? Quoniam miserator, et misericors est patiens et multum misericors. Neque in eternum comminabitur,« quoniam sicut scriptum est: »cum pateretur, non comminabatur .«---»Non secundum peccata nostra fecit nobis.« Cum enim digni essemus morte, pro nobis subiit mortem.  »Neque secundum iniquitates nostras retribuit nobis,« ad meliora conuersi fuerimus.

»Quoniam secundum altitudinem celi a terra corroborauit misericordiam suam super timentes se.« A Deo namque confirmata est in sanctis misericordia Dei, ut super celos delati, angelis associentur. »Quantum distat ortus ab occidente, longe fecit a nobis iniquitates nostras,« ut enim mortuus a uiuo, sic iustus differt ab iniquo. »Quomodo miseretur pater filiorum misertus est Dominus timentibus se,« uerberibus castigando, non telis mortificando. »Quoniam ipse cognouit figmentum nostrum,« quod figuli, uasis recta comparatur, Cognouit quidem, quoniam serui formam recepit . »Recordatus est, quoniam puluis sumus,«  quem nisi sue misericordie aquis irrigasset, a quolibet uentorum flamine proiiceretur. Homo sicut fenum, qui facile priuatur floribus: »Dies eius tanquam flos agri, sic efflorebit,« non longo temporis spatio. »Quoniam spiritus pertransibit in illo. et non subsistet, non cognoscet amplius locum suum,« simul enim cum spiritu, et uigor amittitur et possessio. »Misericordia autem Domini ab eterno; et usque in eternum, super timentes eum, et iustitia in filios filiorum in his qui seruant testamentum eius.« Filiorum quippe Dei filii sunt quicunque apostolos imitantur. Unde Apostolus ait: »Filioli mei, quos iterum parturio, donec Christus formetur in uobis .«---»Et memores sint mandatorum  ipsius,« non ad legendum, sed ad faciendum, quoniam, ut Apostolus ait: »Non auditores legis iustificabuntur apud Deum, sed factores .«

»Dominus in celo parauit sedem suam.« Quia resurgens a mortuis celos ascendit . Siue in celo, hoc est in apostolis, quoniam »anima iusti, sedes est sapientie .«---»Et Regnum ipsius omnibus dominabitur.« Principes namque regni ipsius, quod est Ecclesia, apostoli sunt, qui ceteras gentes iudicabunt. »Benedicite Dominum, omnes angeli eius,« doctores, qui eum annuntiatis. »Potentes uirtute,« quia nos confirmant, »Facientes uerbum illius ad audiendam uocem sermonum,« qui ad hoc predicatis, ut ipsius precepta custodiantur.

 »Benedicite Dominum, omnes uirtutes eius,« angelorum et hominum. »Ministri eius qui facitis uoluntatem eius.« Hic autem iniquorum benedictio refutatur. »Benedicite Domino omnia opera eius.« Nunquid lapides, et ligna Dominum benedicere possunt? possunt utique. Lapides namque benedicunt Dominum, quando nos in hac creatura benedicimus Dominum. »In omni loco dominationis eius,« immensus est Dominus , immensa ergo sit laus, et benedictio. »Benedic,« et tu »anima mea Domino,« ut et ipse te eterna benedictione remuneret.



EXPOSITIO PSALMI CIII.

»Benedic, anima mea, Domino. Domine, Deus meus, magnificatus es uehementer.« uox Prophete:  Quoniam quidem uehementer magnificatus est Dominus, uehementer laudetur ab omnibus.

»Confessionem, et decorem induisti.« Qui enim Iudeorum uituperatione carnisque infirmitate quondam circumdatus fuit , nunc angelorum et hominum laude stipatur, eternoque decore et claritate illucescit. »Amictus lumine, sicut uestimento.« Cum enim sicut sol in regno Dei sancti refulgeant , quis ipsius Saluatoris claritatem uerbis aperiat?

»Extendens celum sicut pellem.« Facile namque, et sine omni difficultate, altam celi rotunditatem ipse extendit, atque peregit. Eius enim dicere, facere est. »Qui tegis aquis superiora eius.« Unde scriptum est: »Et diuisit aquas que erant super  firmamentum ab his que erant sub firmamento .« Hoc autem, si mystice intelligatur, celi apostolos figurabant, qui, quoniam noui utres erant, ad nouum uinum capiendum in tantum extenti sunt ut totius uinee uindemiam ipsi reciperent . Quidquid enim noue et ueteris legis habemus, eis propinantibus, potauimus. Per horum superiora prophetas signauit, qui, altiori tempore nati fuerant. Ili autem tanta aquarum tegebantur profunditate ut nullus super eos nauigare posset, sed quia Petrus, sicut piscator  aquarum omnium peritus fuerat, transfretandi nobis iter aperuit. »Qui ponis nubem ascensum tuum.« Sicut scriptum est: »Et cum hoc dixisset, uidentibus illis eleuatus est, et  nubes suscepit eum ab oculis eorum .«---»Qui ambulas super pennas uentorum,« nullus enim uentorum ibi unquam ascendit, ubi Christus delatus est.

»Qui facis angelos tuos spiritus.« Quando enim ad Mariam Gabrielem misit, de spiritu quidem angelum fecit. »Et ministros tuos ignem urentem.« Ministri quippe Dei, non solum angeli, uerum etiam omnes doctores dici possunt. Qui ideo ignis uocantur, quoniam alios illuminant. »Qui fundasti terram super stabilitatem suam.« Stabilitas quidem, et fundamentum Ecclesie Christus est , super quem fundata, non inclinabitur in seculum seculi, sed semper ad altiora uirtutum conscendet.

»Abyssus sicut uestimentum amictus eius.« Quid  per abyssum nisi Noui ueterisque Testamenti intelligentia? Tali autem ueste Ecclesia circumdata, in nullum latus cadere potest; hec enim lorica nullis aduersariorum telis perforari ualet . »Super montes stabunt aque.« Quid per montes, nisi doctores; quid uero per aquas, nisi pecatores intelligimus? Stabant igitur supra montes aque, quando iniquorum turbulenta commotio, diabolico turbine exagitata in sanctos insurgebat; illi autem utriusque abyssi scuto muniti, clara tuba personantes, omnes equoris minas mitigabant. Hoc est quod sequitur:

»Ab increpatione tua fugient.« Dicebant enim: »Penitentiam agite .« Itemque: »Nisi penitentiam egeritis, moriemini .« Et  rursum: »Iam securis ad radicem arboris posita est .« Ab hac autem increpatione fugiebant aque, quando uana deorum religione omissa sese Domino gentes subiiciebant. »A uoce tonitrui tui formidabunt.« uox autem tonitrui apostolorum est predicatio, que simul cum sono fulgorem humanis pectoribus inferens et timorem, ipsum diabolum gladio spiritus interficiebat.

»Ascendunt montes.« Decrescentibus aquis. Credentibus namque turbis, crescebant Ecclesie. »Et descendunt campi,« quoniam uanis seculi dignitatibus derelictis, sub Christo iugo populi humiliantur. »In locum quem fundasti eis. Terminum posuisti quem non transgredientur.« Qui enim furatur terminum illum transgreditur, quo dictum est: »Non  lurtum feceris .« Unde et transgressores dicuntur. Est autem, alius terminus quem nullo modo transgredi licet, unitatis uidelicet trinitatisque fides. Hoc autem etiam de uniuscuiusque oblitu intelligi potest. »Neque conuertentur operire terram,« ut corruptibilis carnis sequantur uoluptates, sed solas nuptiales uestes sibi parabant.

»Qui emittis fontes in conuallibus,« baptismum, et doctores in Ecclesiis. »Inter medium montium pertransibunt aque.« Per medium Ecclesiarum, quatuor Euangeliorum flumina discurrent. »Potabunt omnes bestie agri;« quippe Dei nos omnes bestie sumus. Ad hanc ergo aquam curramus, que sine pretio cunctis tribuitur. »Exspectabunt onagri  in siti sua,« non enim solis sapientibus, uerum etiam insipientibus hec aqua ministratur. Unde Apostolus: »Iudeis, inquit, et gentibus, Grecis ac barbaris, sapientibus et insipientibus debitor sum .«

»Super ea uolucres celi habitabunt.« uolucres celi apostoli sunt, qui uirtutum pennis ceteros uolare docent. Hi autem super montes et ualles habitant, quoniam in omnibus Ecclesiis tenent principatum. »De medio petrarum dabunt uoces.« In medio Ecclesie aperient os suum , ut Paulus in Corintho, Petrus in Roma.

»Rigamus montes de superioribus suis.«---»Repleti sunt omnes Spiritu sancto .«---»De fructu operum tuorum satiabitur terra.« Diuinis namque  beneficiis pascitur Ecclesia. »Producens fenum iumentis.« Tu, inquit, terram satias, ipsa autem iumentis tuis fenum producit, quoniam, et cibo corporali apostolos pascit, et florum pulchritudine eos delectat. Unde Apostolus ait: »Si nos uobis spiritualia seminauimus, magnum est, si nos carnalia uestra metamus .« Confirmatio: »Et herbam seruituti hominum.« Quos iumenta dixit, hominum seruitutem appellat. Hec enim iumenta, nobis ad seruiendum data, uiaticum, peregrinantibus cibum, plenasque de quinque panibus et duobus piscibus clitellas asportant. Dignum est ergo ut iumenta conducat qui absque iumentis uiuere nequeunt. »Ut educas panem de terra.« Terra namque de terra panem eduxit, quando fidei corroborationem,  ipsumque panem uiuum, qui de celo descendit , ab apostolis quidem Ecclesia recepit. »Et uinum quod letificat cor hominis,« Scripturarum profunda mysteria, ipsiusque Saluatoris sanguinem apostolicis manibus diuina benedictione consecratum significat.

»Ut exhilaret faciem in oleo.« Ecclesie namque facies, et pulchritudo, spirituali oleo et salubri unctione letificatur, quia apostolorum credidit uerbis. »Et panis cor hominis confirmet.« Ideo enim quotidianum panem semper deposcimus; ut mens nostra firmata, nullis succumbat tentationibus. »Saturabuntur ligna campi.« Campus iste Ecclesia intelligitur, quem apostoli colentes, multa arborum genera in eo plantauerunt que supradicto pane reficiuntur.  In hoc autem deficiunt, qui littere sunt amatores. »Et cedri Libani, quas plantauit,« id est illi qui meritis altiores sunt, siue reges et principes seculi dignitatibus prediti.

»Illic passeres nidificabunt.« Per passeres, fidelium pauperum multitudo designantur. Hi autem edificant in cedris, quando in diuitum possessionibus cellulas suas inhabitant. Quod de monachis quidem apertissime intelligi potest.

»Herodii domus dux est eorum.« Herodius, auis quedam est. Huius autem domus petra est; atque petra Christus est , quem ducem« qui sequitur, non ambulat in tenebris, sed habebit lumen uite .«---»Montes excelsi« sunt refugium  ceruis, cerui apostoli, agiles ad currendum et Euangelium nuntiandum, qui serpentes tollant, quibusque nunquam mortifera nocebunt . His autem montes, Nouum et uetus Testamentum, et ipsi celi refugium sunt. »Petra refugium herinaceis,« herinaceus, animal quoddam est spinarum densitate circumdatum; his autem illa Petra refugium est, que ait: »Non ueni uocare iustos, sed peccatores ad penitentiam .«

»Fecit lunam in tempore, sol cognouit occasum.« Eo namque tempore, quo sol iustitie pro totius mundi salute in cruce obdormiuit , de latere ipsius fabricata est Ecclesia, quem Adam prefigurauit, de cuius latere dormientis una costa subtracta, formata est Eua . Apostrophe: »Posuisti  tenebras, et facta est nox.« In Christi namque passione tenebre facte sunt, quando uerum lumen in Iudea occidit . Et facta est nox, que Iudeorum populorum excecauit. »In ipsa pertransibunt omnes bestie silue,« transeunt ergo, per Iudeam, quoniam illa Iudeorum nox nondum est illuminata, »et catuli leonum,« bestie silue, leo leonumque catuli, Beelzebub demoniorum principe  cum omnibus subiectis; hi autem per eos transeunt, qui, Christo resurgente in nocte perstiterunt. »Rugientes, et rapiant,« sicut scriptum est: »Inimicus noster diabolus, tanquam leo rugiens circuit querens quem deuoret .« »Et querant a Deo escam sibi,« id est sue uoluntatis effectum. Quesierunt Iob , sed minime  deuorare potuerunt. ue tibi Iuda, qui eorum esca fuisti . Potest autem et de apostolis hoc intelligi, qui, Christo Domino crucifixo, multis modis ab inimicis tentati fuerunt, in tantum ut ille, qui fortior uidebatur et ceteros confirmare debebat, ter eum negaret . Ortus est sol, resurrexit Dominus , et congregati sunt undecim discipuli in Galilea.

»Et in cubilibus suis collocabuntur.« Petrus in Roma, Ioannes in Epheso, Thomas in India. Siue etiam, in celestibus habitaculis, non in foueis quas eis diabolus apparabat. »Exibit homo ad opus suum.« Quoniam quidem nox precessit, iustitieque sol exortus est, precingant se apostoli ad predicationis operationem, ut per omnes fines terre sonus eorum  audiatur . »Et ad operationem suam usque ad uesperam,« id est usque ad terminum uite, siue seculi consummationem. Exclamatio:

»Quam magnificata sunt opera tua, Domine!« Homo, inquit, ad opus suum exiit; a piscatoribus capiuntur urbes; a rusticano exercitu superantur reges. »Omnia in sapientia fecisti,« non armis secularibus, non tyrannorum multitudine, sed morte Filii tui, »per quem omnia facta sunt ;« mundum conuertisti. »Impleta est terra possessione tua,« que nuper ab inimicis possidebatur.

»Hoc mare magnum, et spatiosum manibus.« Tibi soli deseruit. Manibus quidem est mundus spatiosus, id est gentium diuersitatibus; alia est enim manus  Grecorum, alia Latinorum. »Illic reptilia, quorum non est numerus,« ubi sunt »animalia pusilla cum magnis.« Hoc enim secundum litteram uerum est. Animalia tamen pusilla et magna, perfecti et imperfecti, sapientes et insipientes, diuites et pauperes intelligi possunt. »Illic naues pertransibunt;« hic enim Petrus, et Andreas, et filii Zebedei nauigarunt. Nauis in hoc loco humana caro intelligitur. Necnon, et »draco, iste, quem formasti ad illudendum ei.« Hic autem draco, malignus spiritus est, qui de paradiso in hunc mundum deiectus , et decipit et decipitur, illudit et illuditur: Euam decepit , sed a Maria illusus est . Preterea, quicunque Iacob fuerit ei multis modis illudere poterit. »Omnia a te exspectant, ut des illi escam in  tempore.« Omnes enim ille pascit, »qui super bonos et malos solem suum oriri facit, et super iustos et iniustos pluit .« Quod autem hoc ordine discretisque temporibus faciat omnibus notum est. Dabit etiam escam in tempore, quia fructum suum reddet in tempore suo. »Dante te illis colligent.« ---»Omni enim datum optimum, et omne donum perfectum desursum est .«---»Apariente te manum tuam,« id est copiam plenitudinis tue, »omnia implebuntur bonitate,« quibus tanta manus aperta fuerit. »Auertente autem te turbabuntur,« illi uidelicet, quibus auersus fueris. »Auferes spiritum eorum, et deficient,« spiritus hominum uita est, qua ablata sit eclipsis. »Et in puluerem suum reuertentur,« sicut scriptum est: »Terra es, et in  terram ibis .«---»Emitte Spiritum tuum,« qui auferri non potest, »et creabuntur« in fidei firmitatem. »Et renouabis faciem terre,« id est hominis imaginem, que in Adam deperierat. Ego autem dicam: »Sit gloria Domini in seculum. Letabitur Dominus in operibus suis.« Que iam sibi seruire incipiunt. »Qui respicit terram, et facit eam tremere.« Beatus ille qui sic respicere, ut peccata sua compunctus, tremiscat. Qui tangit montes, et fumigat calidum est. Fumigant ergo montes, qui sancti Spiritus ardore ebulliunt. »Cantabo Domino in uita mea, psallam Deo meo, quandiu sum iucundum, et acceptabile est ei eloquium meum. Deficiant peccatores a terra,« id est a terrenis cupiditatibus, et spiritui deseruiant. »Et iniqui, ab iniquitate sua.  Ita »ut non sint« iniqui, sed iusti. »Benedic, anima mea, Domino.« Omni tempore hic psalmus cantetur, quoniam quidem finiri non potest. Ubi enim finis putatur, ubi principium repetitur, reuoluatur ergo Dei benedictio, et nunquam ad finem perducatur.



EXPOSITIO PSALMI CIu.

»Confitemini Domino.« uox Prophete: Confitemini Domino peccata uestra. »Et inuocate nomen eius,« ut uobis misereatur. »Annuntiate inter gentes opera eius,« quia non Iudeorum Deus tantum. »Cantate ei,« ore, et corde. »Et psallite ei,« in operatione. »Narrate omnia mirabilia eius,« uobis manifesta. »Laudamini in nomine sancto eius,« non in operibus uestris. Letabitur, in Domino, »cor  querentium Dominum. Querite Dominum« non seculi honores. »Et confirmamini,« in fide et dilectione. »Querite faciem eius semper,« quomodo eum uidere possitis. »Mementote mirabilium eius, que fecit,« in Aegypto. »Et prodigia, et iudicia oris eius« que nunquam mentiuntur, mementote quia estis, semen Abrahe serui eius, sic tamen si eius opera facitis. »Filii Iacob electi eius,« secundum illud: »Iacob dilexi, Esau odio habui .« »Ipse autem est Dominus Deus noster,« quia non nullum alium adoramus. »In uniuersa terra iudicia eius,« ipse enim, et uiuos et mortuos iudicabit . Hic autem, qui talis est, »memor fuit in seculum testamenti sui, uerbi scilicet, quod mandauit in mille generationes.« Quis huius uersiculi  cognoscit sacramentum? forsitan idcirco mille dixit, quod in millesima Abraham generatione, que per maxime distat, huius seculi finis misit constitutus. »Quod disposuit ad Abraham,« dicens ei: »Patrem multorum gentium te constituam .« »Et iuramentum suum ad Isaac.«---»In semine tuo benedicentur omnes gentes .«---»Et statuit illud Iacob in preceptum, et Isrel in testamentum eternum, dicens: Tibi dabo terram Chanaan,« hoc autem est quod disposuisti ad Abraham. »Funiculum hereditatis uestre,« loci temporisque quantitatem. »Cum essent numero breui paucissimi, et incole eius,« etsi pauci et inquilini essent, tante tamen promissioni crediderunt. »Et pertransierunt de gente in gentem, et de regno ad populum alterum.  Non reliquit hominem nocere eis,« ut Pharaonem in Saram. »Et corripuit pro eis reges,« dicens: »Nolite tangere christos meos, et in prophetis meis nolite malignari.« Similiter autem, et illi a Domino custodiuntur, qui in terram uiuentium per multas tribulationes proficiscuntur. »Et uocauit famem super terram, et omne firmamentum panis contriuit.« »Hoc autem fuit in tempore Iacob .« »Misit ante eos uirum,« priusquam in Aegyptum peruenirent .«---»In seruum uenundatus est Ioseph,« Ismelitis a fratribus suis . »Humiliauerunt in compedibus pedes eius,« quoniam adulterium perpetrare noluit, »ferrum pertransiit animam eius,« id est dolor mortisque timor. »Donec ueniret uerbum eius,« quo somnia exposuit.  »Eloquium Domini inflammauit eum,« id est spiritus prophetie. »Misit rex,« ministros suos. »Et soluit eum,« de carcere in quo tenebatur. »Princeps populorum, et dimisit eum. Constituit eum dominum domus sue, et principem omnis possessionis sue. Ut erudiret principes eius, sicut semetipsum, et senes eius prudentiam doceret. Et intrauit Isrel in Aegyptum, et Iacob accola fuit in terra Cham. Et auxit Dominus populum suum uehementer. et firmauit eum super inimicos eius,« in multis plagis uerberans Aegyptum. »Conuertit cor eorum, ut odirent populum eius, et dolum faceret in seruos eius.« Hec autem ideo facta sunt, ut tanta amaritudine delibata beneficia, que sequuntur, sint nobis  dulciora. »Misit Dominus Moysen seruum suum, et Aaron quem elegit ipsum. Posuit in eis uerba signorum suorum, et prodigia eorum in terra Cham.« Moyses, et Aaron apostolos designant, quos ad nostre seruitutis solutionem Dominus misit, qui signis multis atque prodigiis in uniuerso mundo claruerunt. »Misit tenebras, et obscurauit eos,« ut oculorum lumine amisso, sue mentis cognoscerent cecitatem; hoc autem eis occidebat, qui ab apostolis predicati, se errasse confitebantur. »Et non exacerbauit sermones suos,« sed ueritati acquieuit. »Conuertit aquas eorum in sanguinem,« quoniam huius seculi sapientia, quasi uenenum et peccatum a sanctis reputatur . »Et occidit pisces eorum,« ut mortui mundo Domino uiuerent. »Edidit terra  eorum ranas,« id est hereticorum loquacitatem, qui sola uoce sine ratione sanctis resistebant. In penetralibus regum ipsorum, in quibus, uti mos est, oblectaminis gratia confabulabantur.

»Dixit et uenit cenomyia, et ciniphes in omnibus finibus eorum.« Nam qui ueritati credere noluerunt, tradidit eos Dominus in reprobum sensum. Cenomyia, et ciniphes eos persequitur, qui semper a luxuria et curiositate stimulantur. »Posuit pluuias eorum grandinem,« quoniam petarum doctrina potius mortem quam salutem inferebat. »Ignem comburentem in terra ipsorum.« Ut enim apostolorum ignis illuminat ita hereticorum exurit. »Et percussit uineas eorum, et ficulneas eorum, et contriuit lignum finium eorum. Dixit, et uenit locusta, et bruchus cuius non  erat numerus, et comedit omne fenum in terra eorum, et comedit omnem fructum in terra eorum. Et percussit omne primogenitum in terra eorum primitias omnis laboris eorum.« Hoc autem ideo scripta sunt, ut quicunque Dei uoluntati resistit, se multis doloribus periturum cognoscat.

»Et eduxit eos cum argento et auro.« Quamuis enim Aegyptum fugiamus, aurum tamen et argentum obliuisci non debemus. Habent enim et quidam pagani aurum et argentum, quia humiles, ueraces, et casti inueniuntur; hi autem, quoniam Dei cognitionem non habentes idola colunt, euitandi a nobis sunt; humilitas tamen, ueritas, et castitas spernenda non est. »Et non erat in tribubus eorum infirmus.« uideamus ergo et nos, qui Aegyptum fugientes ad  nostre promissionis terram festinamus, ne infirmitate grauati in itinere moriamur. »Letata est Aegyptus in profectione eorum, quia incubuit timor eorum super eos.« Hoc autem maxime de Iudeorum sacerdotibus intelligitur, qui usque adeo populum incitabant, donec de ciuitatibus apostoli pellerentur, quos ideo metuebant, quoniam si populus conuerteretur, omne oblationis lucrum sese amittere sciebant. »Expandit nubem in protectionem eorum, et ignem ut luceret eis per noctem,« per ignem, et nubem, Spiritum sanctum demonstrat, qui eos, et a uitiorum estu defendebat, et in interiori homine illuminabat. »Petierunt, et uenit coturnix, et pane celi saturauit eos.« Habemus autem et nos coturnices,  carnem uidelicet nostri Saluatoris, habemus et panem uiuum, qui de celo descendit . »Diripuit petram, et fluxerunt aque.« Nostra quoque petra, lancea percussa, sanguinem nobis producit et aquam .

»Abierunt in sicco flumina.« Similiter autem et per aridas gentes, baptismus et Euangelium. Sed cur hoc? »Quoniam memor fuit uerbi sancti sui, quod habuit ad Abraham puerum suum.«---»In semine tuo benedicentur omnes gentes .« Unde Apostolus: »Non dixit, et seminibus quasi in multis; sed quasi in uno, et semini tuo, qui est Christus .«---»Et eduxit populum suum in exsultatione, et electos suos in letitia, et dedit illis regiones gentium et labores populorum possederunt.«  Si quis igitur in letitia uenerit, et nullis seculi contristabitur aduersis, iste in regionibus illis habitabit, ex quibus maligni spiritus sunt expulsi. »Ut custodiant iustificationes eius, et legem eius exquirant.« Hoc audiant monachi, qui ideo in monasteria introducuntur, ut cunctis sollicitudinibus adiectis solius Dei lege et seruitio perfruantur.



EXPOSITIO PSALMI Cu.

»Confitemini Domino quoniam bonus.« uox Prophete: »Quoniam in seculum misericordia eius.« In hoc ergo seculo fiat confessio, in quo et misericordia fieri potest, in inferno enim nulla est redemptio . »Quis loquetur potentias Domini,« quis eum, inquit, ad plenum laudare ualebit? »Et auditas faciet omnes laudes eius;« sicut enim ipse  immensus est, ita et laus eius finiri non potest. »Beati qui custodiunt iudicium, et faciunt iustitiam in omni tempore.« Iudicium enim Domini est: »Diliges Dominum Deum tuum ex toto corde tuo, et proximum tuum sicut teipsum;« hoc autem, sicut ipse ait, »est maximum et primum mandatum ,« et qui custodierit hoc, procul dubio beatus erit. »Et faciunt iustitiam in omni tempore,« id est qui nunquam ab eius iustificationibus separantur.

»Memento nostri, Domine, in beneplacito populi tui.« Tali, inquit, modo sis memor nostri, ut bene placeat populo tuo, qui nos sumus. Siue, in beneplacito populi tui, ut inter eos sim qui bene in Nouo Testamento tibi placebunt. »uisita nos in salutari  tuo,« id est, in Filio tuo. »Ad uidendum in bonitate electorum tuorum,« ut nosmetipsos in ea perfectione uideamus, in qua electi tui consistunt. »Ad letandum in letitia gentis tue,« ut qui nunc eum futurum esse pronuntiamus, cum populo innouato quando uenerit, in eadem redemptionis letitia gaudeamus, »et lauderis« a nobis quoque »cum« cetera »hereditate tua.«

»Peccauimus cum patribus nostris.« Confitemur, Domine, quoniam »iniuste egimus, et iniquitatem fecimus. Patres nostri in Aegypto non intellexerunt mirabilia tua,« uiderunt quidem , sed non intellexerunt, erant enim in Aegypto sueque mentis cecitate, peccauerunt. Ergo »non  fuerunt memores multitudinis misericordie tue. Et irritauerunt« eum »ascendentes in mare Rubrum, et saluauit eos propter nomen suum, ut notam faceret potentiam suam, et increpuit mare Rubrum, et exsiccatum est, et eduxit eos in abyssum sicut in desertum. Et saluauit eos de manu odientium, et redemit eos de manu inimici, et operuit aqua tribulantes eos, unus ex eis non remansit, et crediderunt uerbis eius, et laudauerunt laudem eius.« Hoc autem, et in Ecclesia fit, quando nobis baptismum transeuntibus, perit diabolus cum omni suo comitatu. »Cito fecerunt, obliti sunt operum eius.« Ideo enim cito fecerunt, quia cito defecerunt. Hoc enim locutionis modo illi arguuntur, qui inceptum opus ante tempus omittunt. »Et non sustinuerunt consilium  eius, et concupierunt concupiscentiam in deserto, et tentauerunt Deum in inaquoso, et dedit eis petitiones ipsorum, et misit saturitates in animas eorum, et irritauerunt Moysen in castris, Aaron sanctum Domini. Aperta est terra, et deglutiuit Datan, et operuit super congregationem Abiron, et exarsit ignis in synagoga eorum, flamma combussit peccatores.« Nullus ergo in Dei sacerdotes insurgat, ne forte et sibi idem contingat. »Et fecerunt uitulum in Horeb, et adorauerunt sculptile, et mutauerunt gloriam suam in similitudinem uituli comedentis fenum,« qui, inquit, in Domino gloriari debuerant , in uitulo gloriabantur . Sed, si sese fenum esse intelligerent, quod a uitulo deuoratur, fortasse  suum fugerent inimicum. »Obliti sunt Deum qui saluauit eos,« qui »fecit magnalia in Aegypto, mirabilia in terra Cham, terribilia in mari Rubro. Et dixit ut disperderet eos, si non Moyses electus eius stetisset in confractione in conspectu eius.« In magna ueneratione habendi sunt sacerdotes, qui iram Dei frangere possunt. »Et auertit iram eius ne disperderet eos, et pro nichilo habuerunt terram desiderabilem,« quoniam in eam intrare nequierunt , »non crediderunt uerbo eius, et murmurauerunt in tabernaculis suis, non exaudierunt uocem Domini. Et eleuauit manum suam super eos, ut prosterneret eos in deserto, et ut deiiceret semen eorum in nationibus, et dispergeret eos in regionibus. Et initiati sunt Beelphegor,« Deum montium, »et comederunt sacrificia mortuorum, et irritauerunt eum in adinuentionibus  suis, et multiplicata est in eis ruina, et stetit Phinees et placauit,« occidens adulteros. »Et cessauit quassatio.« Sic ergo et episcopus surgat, stet, euaginet gladium spiritus, quod est uerbum Dei , et destruat fornicationem, ut ei hoc ad iustitiam deputetur. »Et irritauerunt eum ad aquas contradictionis, et uexatus est Moyses propter eos, quia exacerbauerunt spiritum eius, et distinxit in labiis suis.« Pro eis, inquit, orationem fecit, ut ab irritationis peccato soluerentur. »Non disperdiderunt gentes quas dixerat Dominus illis:« Nos autem superbiam, luxuriam, auaritiam ceterasque gentes destruamus, quas nobis Dominus perdere iussit . »Et commisti sunt inter gentes, et didicerunt  opera eorum, et seruierunt sculptilibus eorum, et factum est illis in scandalum. Et immolauerunt filios suos et filias suas demoniis, et effuderunt sanguinem innocentem, sanguinem filiorum suorum et filiarum suarum, quas sacrificauerunt sculptilibus Chanaan. Et interfecta est terra in sanguinibus, et contaminata est in operibus eorum, et fornicati sunt in adinuentionibus suis.« Est ergo fornicatio etiam in prauis intellectibus. Unde malos predicatores uerbum Dei adulterantes Apostolus dicit . »Et iratus est furore Dominus in populum suum, et abominatus est hereditatem suam. Et tradidit eos in manus gentium, et dominati sunt eorum qui oderunt eos, et tribulauerunt eos inimici eorum, et humiliati sunt sub manibus eorum. Sepe liberauit eos; ipsi autem  exacerbauerunt cum in consilio suo,« praua cogitantes »Et humiliati sunt in iniquitatibus suis, et uidit Dominus cum tribularentur, et audiuit orationes eorum.« Nulla unquam peccatoribus desperationis datur occasio. »Et memor fuit testamenti sui,« id est, promissionis Abrahe , »et penituit eum secundum multitudinem misericordie sue,« ut enim irascitur irascenti, ita penitet penitenti, non enim penitet uel irascitur, ire tamen, et penitentie in eo officium inuenimus, cum ergo punit, iratus; cum autem miseretur, misericors appellatur. »Et dedit eos in misericordias, in conspectu omnium qui ceperant eos; saluos fac nos, Domine Deus noster,« quos multo maiori pretio redemisti. »Et congrega nos de nationibus,« ut simul in unam celestem  sedem conueniamus, siue, in Ecclesie unitatem. »Ut confiteamur nomini sancto tuo, et gloriemur in laude tua. Benedictus Dominus Deus Isrel a seculo et usque in seculum, et dicat omnis populus: Fiat, fiat.«



EXPOSITIO PSALMI CuI.

»Confitemini Domino quoniam bonus, quoniam in seculum misericordia eius.« uox Prophete: »Dicant nunc qui redempti sunt a Domino.« Quid dicant? hanc confessionem. »Quos redemit de manu inimici.« Proprio namque sanguine redemit nos Dominus de diaboli potestate . »Et de regionibus congregauit eos.« Iudei enim atque gentiles, Aegyptii et Britanni ex tam diuersis regionibus sub  unius Ecclesie fide congregantur. Quod apertissime in sequentibus demonstratur.

»A solis ortu et occasu, ab aquilone et mari.« Dum hec quatuor mundi climata posuit, omnes regiones comprehendit. Mare enim, cum totum circumeat mundum, pro sola australi parte, in hoc loco ponitur, que ideo non nominatur, quoniam Iudaicus populus qui in hac plaga habitabat, non utique congregatus, sed dispersus est: congregabitur autem in huius seculi consummatione, quoniam cum plenitudo gentium introierit, tunc Isrel saluus fiet .

»Errauerunt in solitudine.« He, inquit, generationes, que sub una fide ex omnibus mundi partibus adunantur, olim errauerunt, quoniam in deserto, et solitudine erant, locisque a Deo derelictis. »In inaquoso.«  Ideo enim errabant, quia superne sapientie nondum attigerant aquam, de qua dicitur: »Omnes sitientes uenite ad aquam .«---»uiam habitaculi ciuitatis non inuenerunt.« Nondum uenerat ille, qui dicit: »Ego sum uia ueritas, et uita .« Nisi enim hec uia inuenta fuerit, nec celestis quidem habitaculi ciuitas inueniri potest. »Esurientes« erant »et sitientes,« quamuis enim corporeum cibum habuissent, spirituali tamen penitus indigebant. Ideoque »anima eorum in ipsis defecit;« defecit anima, quia caro dominabatur; defecit, quia fame periit; non utique deficeret, si uiuo pane educata fuisset, quoniam ligno uite degustato, non moreretur in eternum. »Et« tandem »clamauerunt ad Dominum cum tribularentur.« Postquam,  inquit, famem, tribulationem et necessitatem cognouerunt, cordis clamore ad Dominum clamauerunt, »et de necessitatibus eorum eripuit eos« Dominus. »Et eduxit eos in uiam rectam.« Hoc autem in tempore apostolorum completum est, quo et famelici saturati sunt, et ab errore ad uiam ueritatis populi sunt conuersi. »Ut irent in ciuitatem habitationis,« id est, in celestem Ierusalem, cuius superius inuenire uiam non poterant. Hec autem habitationis ciuitas recte uocatur, quia eius habitatio nunquam non erit. Ideoque »confiteantur Domino misericordie eius,« id est laudetur Dominus in suarum copia animarum. »Et mirabilia eius,« facta »filiis hominum.«

»Quia satiauit animam inanem.« Inanes animas  satiauit Dominus, quia diuino munere et celesti gratia eos repleuit . »Et animam esurientem satiauit bonis,« quibus enutrita nunquam deficiat »sedentes in tenebris, et umbra mortis, uictos in mendicitate et ferro,« liberauit Dominus. In tenebris siquidem et umbra mortis sedebat genus humanum, quoniam ueritatis lumine perdito, in erroris obscuritate perseuerabat. In paupertate et ferro erat ligatum, quia dura criminum catena uinctum, omnium bonorum inopiam patiebatur. Hoc autem et de illis intelligi potest, quos secum ab inferis Dominus eduxit . Sed quare uincti erant? Sequitur: »Quia exacerbauerunt eloquia Domini.« Sint ergo nobis initia, diuina precepta, ne patrum nostrorum  catena constringamur. »Et consilium Altissimi irritauerunt.« Qui enim furatur, illud Dei consilium facit irritum, quo dictum est: »Non furtum feceris .«---»Et humiliatum est in laboribus cor eorum.« Bonis quippe operibus humiliatur nunquam anima, sed quasi gradibus quibusdam semper ad altiora ascendit. Et »infirmati sunt, nec fuit, qui adiuuaret.« Nulla enim eis medicina auxiliabatur, quia ueri medici ignorabant auxilium. »Et« tandem »clamauerunt ad Dominum cum tribularentur,« qui solus salutem conferre potest. »Et de necessitatibus eorum liberauit eos. Et eduxit eos de tenebris« in quibus sedebant. »Et umbra mortis,« qua erant inuoluti. »Et uincula eorum disrupit,« quibus irretiti erant. Quocirca, »confitemini Domino misericordie  eius. Quia contriuit portas ereas,« id est diaboli obstacula, a quibus retenti, in patriam reuerti non poterant. Confirmatio: »Et uectes ferreos confregit, suscepit eos de uia iniquitatis eorum,« conuertens ad se, qui ueritatis equitatisque est uia. »Propter iniustitias enim suas humiliati sunt;« hec autem humiliatio, non corporis, sed anime est. »Omnem escam abominata est anima eorum, et appropinquauerunt usque ad portas mortis,« quia omne predicationis uerbum abominati fuerant, ideo in introitu mortis astabant. »Et clamauerunt ad Dominum, cum tribularentur et de necessitatibus eorum liberauit eos.« Quomodo liberauit? »Misit uerbum suum, et sanauit eos.« Quoniam omnem escam, omnemque doctrinam fastidierant, idcirco  Filium suum misit , cuius eloquia super mel et fauum dulciora sunt. Quapropter, »confiteantur Domino misericordie eius.«

»Et sacrificent sacrificium laudis,« non hircorum uel taurorum, non uituperationi uel redargutioni obnoxium. »Et annuntient opera eius in exsultatione,« neque pre timore uel amicitia, celent ueritatem, illi uidelicet »qui descendunt mare in nauibus.« Hi autem sunt apostoli et doctores, qui in fragilis carnis nauiculis residentes, et per huius seculi maria nauigantes, magnam piscium multitudinem uerbi Dei hamo ceperunt. »Facientes operationes in aquis multis; ipsi uiderunt opera Domini, et mirabilia eius in profundo.« Cum enim inter impios, et peccatores fuissent, et diuersis tribulationum fluctibus  quaterentur, mirabilia multa, que per eos ipse Dominus operabatur, cernere meruerunt .

»Dixit et stetit spiritus procelle.« Stetit, inquit, procellarum impetus aduersitatumque incursus, quia ille precepit, cuius dicere facere est. »Et exaltati sunt fluctus eius.« Hoc autem secundum temporum diuersitatem dicitur, quia aliquando in prosperis, aliquando in aduersis erant sancti. »Ascenderunt usque ad celos, et descenderunt usque ad abyssos.« Maris similitudinem sequitur, quod in se quidem nauigantibus, modo ad sidera consurgere, modo ad tartara descendere uidetur, cuius timoris immensitas, recte omnibus prefertur que timenda  et euitanda sunt. »Anima eorum in malis tabescebat.« Hic autem timoris et afflictionis modus declaratur. Nam, sicut Apostolus ait, tantis multoties premebantur aduersitatibus ut etiam uiuere eos tederet . »Turbati sunt, et moti sunt sicut ebrius,« pene totius fidei obliti. »Et omnis sapientie eorum deuorata est,« non ualentium tot et tantis resistere aduersariis. uel etiam, sicut ebrius commoti sunt, quoniam, etsi occiderentur, flecti tamen non erat possibile, quia superno uino inebriati, mundi huius amiserunt sapientiam, ideoque eorum et mundi sapientiam deuoratam dicit: »Et clamauerunt ad Dominum, cum tribularentur, et de necessitatibus eorum eduxit eos. Et statuit procellam eius in auram, et siluerunt fluctus eius,« ut qui Euri  fluctibus iactabantur in altum, mitissimi fauonii spiramine ducerentur ad portum. »Et letati sunt, quia siluerunt, et« quia »eduxit eos« Dominus »in portum uoluntatis eorum.« Ideoque »confiteantur Domino misericordie eius et mirabilia eius filiis hominum.«

»Et exaltent eum in ecclesia plebis,« id est in gentium congregatione. »Et in cathedra seniorum laudent eum,« id est in Ecclesia apostolorum et prophetarum. Qui »posuit flumina in desertum,« quatuor Euangelia in gentes. Repetitio: »Et exitus aquarum in sitim,« id est, in eos qui sitim patiebantur. Et »terram fructiferam in salsuginem.« In arenosam, inquit, sterilemque terram, misit Dominus apostoles suos ut fructiferam facerent. Sed  quare sterilis erat? Sequitur: »A malitia inhabitantium in ea.« Nam, quia uitiorum multitudo eam inhabitat, ideo spinas et tribulos germinabat. »Posuit desertum in stagna aquarum,« mergens peccatores in aquam baptismatis. Confirmatio: »Et terram sine aqua in exitus aquarum,« ut multis aquis irrigata sterilitatem amitteret. »Et collocauit illic esurientes,« ut spiritualibus pascerentur cibis. »Et constituerunt ciuitatem habitationis,« sanctam Ecclesiam, uel celestem Ierusalem, in qua semper habitabunt. »Et seminauerunt agros, et plantauerunt uineas,« »semen est uerbum Dei ;« per agros et uineas, Ecclesias intelligimus. »Et fecerunt fructum natiuitatis,« non mortis et ruine, ut peccatores.

»Et benedixit eis« Dominus, »et multiplicati sunt  nimis.« Quoniam ex duodecim apostolis, innumerabilis Ecclesiarum creuit multitudo. »Et iumenta eorum non minorauit,« id est doctores, quibus propagatis, agri et uinee colerentur. »Et pauci facti sunt.« Quid est quod nunc multiplicatos, nunc paucos factos esse dicit? sed prius multiplicatos, deinde paucos. Nulli enim sunt, qui modo Ecclesiam doceant ad primitiuorum comparationem.

»Et uexati sunt a tribulatione malorum et dolore.« Unde »effusa est contentio,« ira et indignatio, »super« huius seculi »principes. Et errare fecit eos,« dux eorum spiritus malignus, »in inuio et non in uia,« dirigere eos permisit. »Et adiuuit Dominus pauperem de inopia,« ferculis eum satians eternis.  »Et posuit sicut oues familias,« ut unaqueque suum humiliter sequeretur pastorem. »uidebunt recti,« non in inimicorum cecitate manebunt, »et letabuntur,« de reperta uisione. »Et omnis iniquitas oppilabit os suum,« ut sicut iniquitatem clamauit iniquus ad tempus, ita mutus econtra sileat in eternum.

»Quis sapiens?« ille utique qui »et custodiet hec,« que et in hoc Psalterio replicata sunt. »Et« in his »intelliget,« multas et magnas esse »misericordias Domini.«



EXPOSITIO PSALMI CuII.

»Paratum cor meum, Deus.« uox Ecclesie: Paratus sum, non tantum ut seruiam, uerum etiam ut in tuo nomine moriar paratus sum in moribus,  paratus sum in operibus, paratus sum in sensu et intellectu, ueteribus cunctis exutus. »Cantabo et psallam in gloria mea.« Cantabo ore, psallam operibus. Hoc autem non in me, sed in te, qui es gloria mea. Quidquid enim boni facimus, in gloria, et corona nostraque facimus exsultatione.

»Exsurge, psalterium.« Surge, operationis perfectio, ut in decem preceptorum concordia modo seruiam Creatori. Exsurge »cithara,« ne dormias, dulcis modulatio, lauda Dominum, placa Saulem, fuga spiritum Pythonis. Ego autem, »exsurgam diluculo,« id est in huius seculi consummatione, quando uerus dies manifestabitur. Bona ergo opera premittat quicunque in diluculo uigilare et surgere desiderat. Interim autem, »confitebor tibi in populis,  Domine, et psallam tibi in nationibus,« dicens: »Quia magna super celos,« uenit super nos »misericordia tua, et usque ad nubes« ad plenum peruenit »ueritas tua.« Unde Apostolus ait: »Et audiui, inquit, arcana uerba, que non licet homini loqui .« uenit ergo ueritas ad nubes, que usque ad terram descendere nequit. »Exaltare super celos Deus,« etc. Hec autem que sequuntur, quoniam in alio loco exposita sunt, nulla hic indigent enucleatione.



EXPOSITIO PSALMI CuIII

»Deus, laudem meam ne tacueris, quia os peccatoris, et os dolosi super me apertum est.« uox capitis: uides, inquit, Pater, quoniam Iudas pessimus consiliarius, machinator iniquitatis super me  os suum aperuit, proditioni instat, crucem mihi preperat, nomen meum exstinguere conatur . Sed tu, Pater, laudem meam ne taceas, resurrectionem non abscondas, cunctis gentibus innotescat qualiter a mortuis resurrexerim. »Locuti sunt aduersum me dolosa.« Istius, inquit, consilio reperto, Scribe et Pharisei, pontifices et sacerdotes, linguis suis dolosis aduersum me locuti sunt, me damnantes, me accusantes, me reum mortis una uoce clamantes . »Et sermonibus odii circumdederunt me,« falsis undique adhibitis testibus . »Et expugnauerunt me gratis,« gratis quidem, quia sine causa et ratione, gratis, quia frustra suique ad dispersionem.

 »Pro eo, ut me diligerent, detrahebant mihi.« Multa eis bona contuli, de Aegypto liberaui  in deserto manna paui , terram eis promissionis dedi , mortuos eis suscitaui , leprosos mundaui , cecos illuminaui . Nonne hec dilectionis, et non odii cause sunt? Pro his tamen quibus et me diligere debuissent, detrahebant mihi. Ego autem quid faciebam? orabam. O quanta misericordia! quanta nostri Redemptoris humilitas! Non maledicentibus maledixit, sed pro se calumniantibus et persequentibus orauit. Ait enim: »Pater, ignosce eis .« »Posuerunt aduersum me mala pro bonis, et odium pro dilectione mea.« Ego uitam , ipsi mortem ; ego medicamentum , ipsi  uenenum ; ego mel et fauum , ipsi acetum  cum felle mistum  mihi porrexerunt.

Ideoque »constitue super eum peccatorem.« Quoniam quidem peccatorem Cesarem  et Barabbam  et ipsum diabolum omnium uitiorum principem elegerunt, sub ipsius iugo atque imperio comprimantur. Confirmatio: »Et diabolus stet a dextris eius.« Quid de sinistra fiet, quando quidem manus eius dextra a diabolo detinetur? Quid illius sinistra operatur, in cuius dextra diabolus astat? Cognoscite ergo, Iudei, quoniam diabolica sunt, in quibus maxime Domino uos seruire putatis.

»Cum iudicatus, exeat condemnatus, et oratio  eius fiat in peccatum.« Nolite ergo orare, Iudei, ne legatis Psalmos et prophetias, peccatum enim est. Deumque offenditis, omnisque uestra oratio in anathema conuertitur. Hoc autem erit manifestum, quando de iudicio condemnati exibitis . »Fiant dies eius pauci:« Pauci fuerunt dies Iude, quoniam se eadem die laqueo suspendit; pauci fuerunt dies Iudeorum, quia post quadraginta et duos annos locum et gentem amiserunt ; diminuti sunt dies, quoniam creuerunt noctes. »Et episcopatum eius accipiat alter.« Iude Mathias , Synagoge Ecclesia successit. Amisit enim Synagoga pontifices, suscepit Ecclesia apostolos.

»Fiant filii eius orphani, et uxor eius uidua.« Hoc autem etiam ad litteram completum est, quoniam,  temporibus Titi, magna Iudeorum interiit multitudo. Spiritualiter autem, huius populi filii dicuntur orphani, quia Patrem suum crucifixerunt ; mater uero, id est Synagoga, uidua remansit, libello repudii recepto a tanto talique uiro dissociata. »Nutantes,« labentes et morientes, »transferantur filii eius, de gente in gentem diuidantur, uendantur, cunctisque gentibus subiiciantur. »Et mendicent,« qui enim indiget, pauper est. Ideoque Iudei mendici dicuntur, quoniam celestis panis diuitiarumque spiritualium sunt pauperes. »Eiiciantur de habitationibus suis.« Nonne ita factum est? imo quia ita est.

»Scrutetur fenerator omnem substantiam eius.« Fenerator iste malignus spiritus intelligitur. ueniat  hic importunus fenerator, scrutetur substantiam populi huius, et que sua sunt secum euellat. Expositio: »Et diripiant alieni labores eius,« ut quidquid est operatus, a demonibus diripiatur. »Non sit illi adiutor.« Quis enim Iudeis auxiliatur? Fuerunt in Aegypto, habuerunt Moysen et Aaron . Qualiter autem Dominus eos adiuuerit, longum est enarrare. Fuerunt, et in Babylonia, ibi Daniel eos consolabatur. Cum ergo iam per mille annos sint in captiuitate, et non, sicut prius adiuuentur, impletur quod dictum est. »Non sit illi adiutor, nec sit qui misereatur pupillis eius.« Hoc autem de sensibilibus nos uerum esse scimus? de inuisibilibus autem, animabus uidelicet, quid Dominus faciat, ipse melius  nouit. »Fiant nati eius in interitum.« Multi enim iam ex eis sunt interempti; maior tamen in iudicio exspectatur interitus.

»In generatione una defeatur nomen eius« Ut tantum in hoc seculo uiuant, uitamque post mortem non habeant. Sed tu, Iudeus, qui litteram queris, nonne post quadraginta et duos annos, in quibus una perficitur generatio, Hierusalem deletam confiteris? Qui ergo queris litteram pereas secundum litteram. »In memoriam redeat iniquitas patrum eius in conspectu Domini,« ut qui post quadraginta annorum diuerticula non sunt compuncti, Christi passionis et patrum iniquitatis crimine teneantur. Siue, cum ad iudicium uenerint, nec originale peccatum nec cetera que commiserunt eis dimittantur.  »Et peccatum matris eius,« illius scilicet Ierusalem que prophetas occidit  non deleatur.

»Fiant contra Dominum semper.« Semper enim Christo Domino contrarii fuerunt. »Et dispereat de terra memoria eorum,« ne simul cum sanctis scribantur in libro uite, »pro eo quod populus iste non est recordatus facere misericordiam.« Quia in operibus confidit misericordiam paruipendit »Et persecutus est hominem pauperem et mendicum, et compunctum corde, mortificare.« Inops enim et mendicus fuit quoniam, ut ait Apostolus, »cum omnium diues esset, pro nobis pauper factus est .« Corde autem fuit compunctus, quando dixit: »Tristis est anima mea usque ad mortem .« Siue quando Patrem pro  discipulis rogauit. Ait enim: »Pater, conserua eos quos mihi dedisti ,«---»Et dilexit maledictionem,« que super iniquos futura est. »Et ueniet ei. Et noluit benedictionem,« que in nostram Ecclesiam deducetur. »Et elongabitur ab eo. Et induit maledictionem sicut uestimentum,« ut quasi talari ueste ea tegeretur. »Et intrauit sicut aqua in ossibus eius,« ut qui fortiores esse uidentur, corruptiones non effugiant. »Fiat ei sicut uestimentum quo operitur, et sicut zona, qua semper precingitur,« omni tempore circumdatus ea, qua sit sine fine constrictus. »Hoc opus eorum qui detrahent mihi apud Dominum,« quicunque Dei Filium me esse negant. »Et qui loquuntur mala aduersus animam  meam,« dicentes: »Deus dereliquit eam .« et: »Non est salus ipsi in Deo eius .«

»Et tu, Domine, fac mecum propter nomen tuum.« Quod inuocaui, ut ipsi mendaces inueniantur. »Quia suauis est misericordia tua. Libera me,« de huius carnis infirmitate. »Quia egenus et pauper ego sum,« quandiu in carnis inuoluor corruptione. »Et cor meum conturbatum est in me,« quod carnis quidem infirmitas facit.

»Sicut umbra, cum declinat, ablatus sum.« Quoniam nullam Iudeorum partem inhabito. uel ideo sicut umbra, quoniam Iudei, si uelint, me tamen fugere nequeunt. »Et excussus sum sicut locusta,« id est ut populi regnique uastator, cui ipsi  dicebant: »Quousque animas nostras perdis, si tu es Christus, dic nobis palam .«

»Genua mea infirmata sunt in ieiunio, caro mea immutata est propter oleum.« Quia ossa, cor et anima, ob fidei firmitatem, alias appellantur. Genua hoc in loco apostoli propter inflexionem, dicuntur; genu namque fuit Petrus, qui prius: »Etsi oportuerit me mori tecum, non te negabo ,« promittens, ad unius ancille uocem leuiter inflexus, »Non noui hominem« dixit . Hoc autem a ieiunio fiebat, quia »nondum Scripturas intelligebant .« Deficiente oleo mutata est caro, quoniam ueri luminis fomento exstincto infirmati sunt apostoli. »Et ego factus sum opprobrium illis,« qui me in cruce pendentem uiderunt, et illudentes,  capita sua mouerunt, dicentes: »uah! qui destruis templum Dei .«---»Adiuua me, Domine Deus meus, saluum me fac propter misericordiam tuam. Et sciant quia manus tua hec, et tu, Domine, fecisti eam,«---»Potestatem enim habeo ponendi animam meam, et iterum sumendi eam .« Non ergo eorum uirtus, sed manus tua ista peregit: »Non enim haberent in me potestatem, nisi hoc a te datum illis fuisset .« Non uos excuso, Iudei, sed Dei omnipotentiam predico; uos enim que potuistis, fecistis, et que non potuistis, uoluistis. »Maledicent illi, et tu benedices.« Nihil enim in eum hominum ualet maledictio. »Qui insurgunt in me confundantur, seruus autem tuus letabitur,« quia »semetipsum exinaniuit, formam  serui accipiens «---»Induantur, qui detrahunt mihi pudore,« ut me die tertia resurgente  de mendacio erubescant, quo mihi ante Pilatum detrahebant. Dicebant enim: »Recordati sumus, quia seductor ille dixit adhuc uiuens: Post diem tertium resurgam; iube ergo custodire sepulcrum, ne a discipulis furetur .« Erubescant ergo, quia resurrexi. Induantur pudore, quia mendaces comprobantur. Hoc autem non ego, sed eorum propheta testatur: »Operiantur sicut diploide confusione sua.« Est autem diplois, duplex genus uestis. Merito ergo Iudeorum confusio diploidi assimilatur, quoniam duplex est, si quidem in anima et corpore, in hoc seculo et in futuro propagatur. O  miseri et per omnia infelices, qui, nuptiali ueste amissa, confusione induuntur! Ego autem »confitebor Domino nimis in ore meo, et in medio multorum laudabo eum.« Non enim iam in sola Iudea laudatur Dominus, uerum etiam in omnibus mundi partibus, »quia astitit a dextris pauperis.« Cuius pauperis? Illius qui ait: »uulpes foueas habent, et uolucres celi nidos, Filius autem hominis non habet ubi caput suum reclinet .« Sic autem de se quasi de alio loquitur Dominus, quod nos sequentia docent. »Ut saluum fecerat a persequentibus animam meam,« id est a Iudeorum impietatibus, qui eum armata manu circa sepulcrum obsidebant .



EXPOSITIO PSALMI CIX.


»Dixit Dominus Domino meo.« uox Prophete: »Sede a dextris meis. Reuertenti, inquit, Domino meo de Edom dixit ei.« Pater eius, qui illius et Dominus est: Sede a dextris meis. Dominus enim est Pater; Dominus est Filius, Dominus est Spiritus sanctus. Non tres tamen, sed unus Dominus. Ut enim in personis trinitas, sic in maiestate permanet ueritas . Quis igitur uel cui dixit: »Sede a dextris meis?« Pater dixit, et Filio dixit. Hoc autem secundum carnem ut quem Iudei in sepulcrum humiliauerunt, idem ipse a dextris Dei sedere intelligatur.

»Donec ponam inimicos tuos, scabellum pedum tuorum.« Donec inimici tui omnes tuo subiiciantur  imperio. Omnia autem quecunque hic uel promittuntur, uel precipiuntur, ad hominem referenda sunt.

»uirgam uirtutis tue emittet Dominus ex Sion.« Propheta est qui loquitur. Ideo et futuro pro preterito utitur uerumque ordinem non obseruat. Sion et Hierusalem unum sunt, nisi quod Hierusalem tota ciuitas, Sion uero quedam ciuitatis turris et defensio erat. De hac autem Sion et Hierusalem exiuit lex, et uerbum Domini  quocirca et uirga uirtutis eius. uirga uirtutis eius, Euangelium intelligitur de quo Apostolus ait: »Non enim crubesco Euangelium, uirtus enim Dei est .« Hac autem uirga corriguntur, hoc sceptro uenerabili reguntur, quicunque Dei uirtutem et omnipotentiam recognoscunt. Misit ergo Dominus hanc uirgam ex  Sion, quoniam apostolica predicatio ibi exorta in omnes fines terre processit .

Tu autem »dominare in medio inimicorum tuorum.« Quicunque enim diabolo seruit, Domini est inimicus. Aut, quia totus mundus ei seruiebat, priusquam carnem Christus assumeret. Erant ergo eius inimici, qui nunc amici facti, de ipsius imperio et dominio gratulantur

»Tecum principium.« Tu, inquit, omnia cum Patre fecisti, tu omnium creaturarum es principium. »Omnia per te facta sunt, et sine te factum est nichil .« Confundantur ergo Iudei qui eum demonium habere clamabant, quoniam se priusquam Abraham fieret esse dicebat .

Hoc autem manifestabitur »in die uirtutis tue,«  id est »in splendoribus sanctorum.« Cum, inquit, tue uirtutis dies aduenerit, in quo et mali peribunt, et sicut sol in regno Dei sancti fulgebunt , tunc principium omniumque Creator manifestabitur.

Tu enim es, cui Pater dicit: »Ex utero ante luciferum genui te.« Te. inquit, ex me genui ante tempora  quem ex uirgine et nasci et gigni uolui in tempore .

»Iurauit Dominus et non penitebit eum.« Quid iurauit? Sequitur: »Tu es sacerdos in eternum.« Unde Apostolus: »Plures facti sunt sacerdotes secundum legem, et ideo plures, quoniam morte prohibentur permanere .« Tu autem,  Christe, quia iam mori non potes, eris sacerdos in eternum. Quo ordine? »Secundum ordinem Melchisedech.« Cessent igitur sacrificia mortuorum. Quis est iste Melchisedech? cuius pater, et mater, et generatio ignoratur. Christus enim, neque secundum Deum, matrem, neque secundum hominem habuit patrem de quo dicitur: »Generationem eius, qui enarrauit?«  Est ergo sine patre, et matre, et genealogia. Melchisedech sacrificium panis et uini fuit : Christus autem, sui corporis et sanguinis. Unde ipse ait: »Caro mea uere est cibus, et sanguis meus uere est potus . «

»Dominus a dextris tuis.« Prius Filium a dextris Patris, nunc autem Patrem a dextris Filii esse dicit. Qua in re una maiestas, una equalitas, una uirtus  eademque potentia demonstratur, que reges, et princeps seculique tyrannos in iudicio franget, potest autem et sic intelligi, Dominus »confringet reges, in die ire sue,« qui tibi a dextris fuerint, quasi ad preliandum accincti. Unde in Zacaria legitur: quod a dextris Iesu diabolus stetisset, ut cum eo pugnaret . Regem autem ipse asserebat, quoniam uniuersa regna mundi Domino promittebat; ait enim: »Hec omnia tibi dabo, si procidens, adoraueris me .« Hic autem rex tunc confringetur, quando dies ire, calamitatis et miserie reuelabitur.

»Iudicabit in nationibus, implebit ruinas.« Oportet enim ut ruinas impleat, qui »in ruinam positus  est, et in resurrectionem multorum .« Fecit Dominus ruinam, cum malignorum spirituum exercitum de celis expulit , siue, cum Adam de paradiso cum uxore eiecit , siue cum filios Isrel in deserto strauit . Compleuit autem, quando diabolum eiusque angelos igni tradidit inexstinguibili, et nulla exinde ruina fiet. Implebit etiam ruinas, quia sancti illuc ascendent, unde angeli ceciderunt. »Conquassabit capita in terra multorum;« Capita conquassabit, superbos humiliabit; hoc autem in terra. Si enim in celo et spirituales fuissent, non utique concuterentur.

»De torrente in uia bibet.« In uia erat, peregrinus erat, ad Patrem Christus festinabat. In hac  ergo uia oportuit de torrente bibere Christum. De torrente bibit, mortis amaritudinem gustauit . De hoc calice ipse ait: »Pater, si possibile est, transfer calicem iustum a me .« Quid est autem quod in Euangelio dicitur; »Et cum gustasset noluit bibere .« Hic autem de torrente bibisse dicitur, nisi ut mortem istam facilem et cito transeuntem ostenderet. »Propterea exaltauit caput,« id est, die tertia resurrexit , quia se ipsum exinaniuit ; ipse et caput exaltauit, non iacuit in sepulcro, sed super celos potenter ascendit . Qui totius mundi rex et caput cum Patre et Spiritu sancto uiuit et regnat.



EXPOSITIO PSALMI CX.


»Confitebor tibi, Domine.« uox Prophete: Laudabo te, magnificabo te, non in labiis tantum, sed »in toto corde meo.« Ubi? »In consilio iustorum, et congregatione,« et dicam: »Magna« parebunt »opera Domini,« si fuerint »exquisita.« Non enim solummodo in sole, luna tantique firmamenti uolubilitate, uerum etiam in minutis rebus Dei sapientia, uirtus et operatio celeberrima reperitur. »In omnes uoluntates eius, confessio et magnificentia« incurrit. Non enim aliud ex nostris uult Deus, nisi confessionem et magnificentiam. Qui ergo ipsi placere desiderat, semper confessionem in mente habeat, ut et Dominum laudet, et peccata confiteatur, hoc enim utrumque significat confessio. Sequatur  magnificentia ut sibi ipsi semper tribuat incrementa, hoc autem uult Dominus, ut assidue crescat, et de uirtute in uirtutem magnificetur qui ad eum uenire concupiscit, unde, sicut luna perfecta, in nullo deficiens inueniatur, »opus eius.«

»Et iustitia eius manet in seculum seculi.« In hoc autem ceteris operibus distinguuntur opera Domini, quoniam hec semper erunt, alia uero igne consummabuntur. Hec ergo iustitia et opera sequantur, que imitatores eternos facere possunt.

»Memoriam fecit mirabilium suorum, misericors et miserator Dominus,« scribens ea et predicans per prophetas. Qui enim docet, memoriam facit; quod enim omnino ignoratur, nunquam in memoria habetur. Quecunque ergo scripta sunt, ad nostram  doctrinam scripta sunt .

»Escam dedit timentibus se.« Ut enim panis corporum, sic Scripturarum memoria, esca est animarum. Unde ipse Dominus ait: »Non in solo pane uiuit homo, sed in omni uerbo Dei .« Dedit et aliam escam, illum uidelicet panem uiuum, qui de celo descendit .

»Memor erit in seculum testamenti sui.« Non enim sola littera, uerum etiam littere obseruatores, sunt testamentum Dei. »uirtutem operum suorum annuntiabit populo suo.« Iustitia namque, pax, patientia, humilitas, caritas, opera Domini sunt. Horum autem uirtutem, eo docente, cognouimus. Scimus enim quoniam tanta in his uirtus habetur, ut  uitam possint procurare eternam. Hoc enim ipse Christus docebat, quando octo beatitudines predicabat .

»Ut de illis hereditatem gentium.« Expulse sunt gentes de superna hereditate, quam bene in uinea laborantibus, daturus est Dominus. »Opera manuum eius ueritas et iudicium,« cuncta enim que fecit, uera sunt neque mendacii dolus in suis operibus reperitur. Si quid autem corruptum est, hoc iam ipsius opus non est; corruptio enim bona non est. Que autem Dei sunt, bona sunt. Falsitate ergo que sunt corrupta, eius non sunt. Iudicium autem est in suis operibus, quoniam sine discretione et ordine nichil fecit.

»Fidelia omnia mandata eius.« Omnia ergo fidem  habeant, et ab omnibus credantur, que uel in Nouo uel in ueteri inueniuntur Testamento. »Confirmata in seculum seculi.« Unde ipsa ueritas ait: »Celum et terra transibunt, uerba autem mea non transibunt .« Erunt ergo in seculum seculi »facta in ueritate, et equitate,« quoniam et uera sunt, et iustitiam predicant, non autem omne uerum, etiam iustum.

»Redemptionem misit populo suo,« id est Christum, qui suo sanguine mundum redemit .

»Mandauit in eternum testamentum suum.«  Aeternus est Dominus, eternum est et testamentum. »Sanctum et terribile nomen eius.« Sanctum est sanctis, terribile malis. »Initium sapientie timor Domini.« Qui ergo sapiens fieri incipit, ut Deum timeat prius oportet. »Intellectus bonus omnibus facientibus eum.« Non ergo bene intelligit, qui quod intelligit, non operatur. Intelligat ergo homo quoniam initium sapientie est timor Domini. Et ut intellectus bonus sit, timeat Dominum, sicut intelligit; quod si fecerit, »laudatio eius manebit in seculum seculi.« Hoc enim apostoli fecerunt quorum laus ab omnibus.




uolume back matter






INDEX RERUM ET SENTENTIARUM MEMORABILIUM. Reuocatur lector ad numeros crassiori charactere textui insertos.
[1Kb] 


A

    AARON leuites erat. Quia primogenitus frater Moysi a Deo eligitur, ut ad populum loquatur, et uerba sua, et precepta ad eum deferat, I, 51. Coram Pharaone, quem cum Moyse conuenit, uirga, quam gestabat, proiecta in terram uersa est in colubrum, I, 53. Omnia portenta, quibus Deus Pharaonem percussit, per Aaronem acta sunt, quia eius minister erat, I, 54 et seqq. Aaron cum filiis suis sacerdos constituitur, et sacris uestibus pro sacrorum administratione exornatur, I, 102 et seqq., ubi uestium illarum significationes explicantur. Quare Aaron nomina filiorum Isrel scripta in rationali iudicii deferre debuerit, et tintinnabula in fimbriis uestimenti sui, I, 105 et seq. Ritus omnes, et ceremonie, que in exercitio sacerdotali obseruande erant a Deo ei prescribuntur, I, 107 et seqq. Post Aaronem qui ut Pontifex maximus habebatur, filii eius inuncti sunt sacerdotes, propriisque sui officii uestibus insigniti. Sollicitatus ab Hebreis moram Moysi in monte Sinai non ferentibus, uitulum aureum erexit, cui insanus populus sacrificauit, et a uero Deo rebellem se fecit, I, 118. A Moyse redarguitur Aaron de patrato crimine. Qui ad illud scelus incitarunt, et consortes sacrilegii fuere, quasi ad uiginti tria millia gladio percussi, exterminati sunt, I, 120. In Leuitico totus ceremoniarum ordo pro cultu Tabernaculi, pro sacrificiis, diebusque festiuis in Dei honorem consecratis, Aaron, et filiis eius traditur, eisque commendatur.
    ABEL minor natu Ade ut exemplum iustitie, et innocentie proponitur. Ex melioribus gregis sui fetibus sacrificia Deo cum offerret, oblationes eius gratiam, et acceptationem apud Dominum promeruerunt, I, 14. Interemptus propter inuidiam a Cain, Christum significauit, qui a Iudeis fratribus suis odio, et liuore succensis in mortem traditus est, I, 14. Quomodo intelligendus sit clamor sanguinis eius, quo melior dicta fuit ab Apostolo uox sanguinis Christi, I, 14.
    ABRAHAM. Egressus Abraham iuxta preceptum Domini de terra natiuitatis sue, relictisque omnibus consaguineis, et profectus in terram sibi a Deo indictam, pater multarum gentium fieri meruit, I, 22. Huiusce promissionis oraculo cum credidisset, tanto magis diuinam sibi dilectionem conciliauit, ut dignatus sit Deus ei apparere, non in se, id est, in propria substantia, que ineffabilis, et inuisibilis est, sed sub specie trium uirorum, atque possessionem terre Chanaan illi, suisque posteris polliceri, I, 22. Quare in monumentum tanti beneficii ibidem erexit altare et sacrificium Deo obtulit, I, 22. Abraham progressus in Aegyptum precepit Sare ne se uxorem, sed sororem suam diceret; in quo non mentitus est, cum Sara uere soror eius esset, de patre quidem, non de matre, I, 22.  Illum nondum circumcisum fides iustificauit, I, 23. Predicitur Abrahe captiuitas Hebreorum in Aegypto, I, 25. Iterum apparuit Deus Abrahe, eique daturus progeniem innumerabilem promisit; cui cum credidisset, ad iustitie incrementum fides eius reputata est, I, 25. Accepit Abraham preceptum a Deo, ut circumcidat carnem preputii sui, et huiusmodi circumcisio cunctis masculis Hebreorum sub pena mortis mandata est, I, 25. In uisione trium Angelorum sub humana specie, que Abrahe facta est, ut cum tres uiderit, unum tantum adorauit, non paucorum fuit opinio Patrum symbolum SS. Trinitatis ei primum ostensum fuisse, I, 25, in adnot. Abraham duas uxores habuit Saram, et Agar; que iuxta Apostolum ad Galatas, duo Testamenta significarunt; Sara enim figura fuit Ecclesie; Agar autem Synagoge. Hec copiose exponuntur, I, 27. Probatur fides, et obedientia Abrahe in mandato sacrificandi Isaac filium suum, I, 28. Moriens Abraham dixit Isaac heredem totius substantie sue; filiis autem concubinarum bona mobilia reliquit. Quomodo hec intelligenda sint, I, 30.
    ADAM. Formatus est primus homo Adam ex limo terre, recepitque flatum Dei creatoris, scilicet spiraculum uite, quo factus est in animam uiuentem, et spiritualem, ut ex duplici substantia constaret homo, ex corpore nempe, et spiritu, I, 8. In paradiso omnium deliciarum loco eum collocauit, ut operaretur, et custodiret illum, I, 8. De omni arborum fructu copiam ei fecit Deus; uerumtamen de ligno scientie boni et mali ne comederet, interdixit, illique mortis penam comminatus est, I, 9. Cum autem sapientie, et prophetie spiritu repletus esset, statim uisa muliere, quam eo dormiente ex una eius costa Deus formauerat, quid erat, cognouit, dixitque: Hoc nunc os ex ossibus meis, et caro de carne mea; duos scilicet in carne una futuros prenunciauit, maritalisque uinculi legem expressit, I, 10. Proprium etiam nomen omnibus animalibus imposuit, I, 10. Per fraudem a demone in serpente loquente decepti primi parentes Adam et Eua fructum uetitum comederunt, quo precepto, cognouerunt, quid boni amiserint, et in quod malum offenderint, I, 11. Occultauit se Adam post peccatum, et apparere ante Dominum timuit. Quomodo se Deo abscondi potuit, cum ei pateant omnia? I, 12. A paradiso uoluptatis diuini mandati preuaricatores eiiciuntur, I, 13. et preclaris sue conditionis prerogatiuis exuuntur, I, 419. Grauior insuper facta est eorum culpa, quod de uiolato precepto ueniam supplices non implorarunt, sed excusationem pretexerunt, I, 12. Pro Abel a Cain interempto genuit Adam Seth, cuius primogenitus fuit Henoch. De quo cum scriptum sit: Hic cepit inuocare nomen Domini, est intelligendum, quod post mortem Abel, iste dignius Deum inuocauerit, eique  seruierit, I, 16. Quapropter filii Seth filii Dei pre ceteris appellati sunt, I, 16. Cum dicat S. Bruno hominem non ex alia, quam ex Adam sarpe descendere, 1, 16, illorum conterit opinionem, qui Preadamitas somniarunt; et qui alios mundos excogitarent.
    Angelorum creationem putant omnes fere Patres a Moyse exprimi illis uerbis, cum dixit: In principio creauit Deus celum et terram; hoc est omnes uirtutes celestes, angelos uidelicet celi incolas ad eius ministerium paratos, I, 1. Per lucem autem, et noctem, bonos et malos angelos intelligere possumus, qui quoniam eadem die diuisi sunt, subitam malignorum ruinam significare uidentur, II, 512. Unus ex eis in superbiam elatus, cum se Altissimo, hoc est Deo Creatori se cequare contenderet, a superna sede cum suis asseclis precipitatus est. Hic deinde hominis felicitati inuidens ab ea fraudulenter deiicere tentauit. Serpetis enim callidissimi animalis speciem assumpsit, factusque diabolus, hoc est tentator, cum Eua sermonem iniuit, et per blandas pollicitationes eam, et Adam ad uiolandum diuinum preceptum induxit, I, 11. Cherubim igneo armatus gladio ante paradisum collocatur, ut ingressum Ade prohiberet, I, 13. Tres angeli humana in specie Abrahe apparuerunt, et cum eo conuersati, cibum etiam a Sara eius uxore preparatum sumpserunt, cui sterilitate laboranti filium predixerunt. Quomodo hec facta fuerint, docet S. Bruno, I, 25. Angeli custodes, et protectores unicuique populo a Deo assignati sunt, I, 121. Per affectum, et desiderium Dei uidendi, angeli presentes, uel absentes ab eius aspectu dicuntur, I, 223. uocantur angeli filii Dei, in quantum Deo per participationem glorie assimilantur, I, 223, in adnot. Archangelus Gabriel ad Mariam uirginem mittitur, ut ei diuinam maternitatem annuntiaret, I, 389. Angelorum uoces in templo Hierosolymitano audite eius euersionem, totamque ruinam premonuerunt, I, 409. Quia enim angeli nuntii interpretantur, illi, qui naturaliter spiritus sunt, angeli fiunt, quando mittuntur. Tanta est igitur potentia Christi, ut quando uult, de spiritibus angelos faciat, et ipsi seraphim, qui ardentes, uel incendentes interpretantur, ad id quod uoluerit ministrandum mittat, I, 520.
    Anima. Creato primi hominis Adami corpore a Deo, principium uite, hoc est animam spiritualem ei largitus est, quod uerba illa docent: Inspirauit in faciem eius spiraculum uite, I, 8. Quare ibid. dixit S. Bruno: Totus enim homo ex anima constat, et corpore, corporis materiam posuit, anime non posuit. Quibus anime immaterialitatem confessus est. Et quamuis diuerse de origine anime opiniones ferantur, diuine reuelationi conformior illa uidetur, quam sequitur S. Bruno, nempe quod ad similitudinem primi hominis, ceteri quoque immediate a Deo, post formationem corporis, creatas et inspiratas habeant, 1, 8. Anima non est pars Diuinitatis, ut pete aliqui, et philosophi ethnici docuerunt, I, 8. Quoniam anima possidet intellectum, consilium, et rationem, quod caro non habet, aliter uicissim conuenire non poterunt, nisi animam caro sequatur, I, 28. Anime otium contra Dei ordinem est. Statim ac formauit eum Dominus in paradiso collocauit, ut operaretur, I, 9. Mens, seu cogitatio caput est anime; quare qui in sanctis meditationibus se exercent, ad uite perfectionem aspirant, totoque desiderio sibi acquirere concupiscunt, I, 176. Quia sole anime hominum mori non possunt, merito inter cetera terre animantia, soli homines uiuentes dicuntur, 13, in fine. Spiritus, qui est in homine diuerse nature est ab eius carne; est enim substantia spiritualis informans, et principium uite ei prebens. Et quod habet, totum a Deo habet, I, 445. Anima iusti ardet desiderio uidendi, et possidendi Deum, I, 424. Anima immortalis est, que dum peccat moritur, et a uera uita, que Christus est, separatur; gladiis tamen occidi non potest. Carnifices in solo corpore, Deus autem in corpore, et in anima potestatem habet: illorum pena cito transit, istius nunquam finitur, II, 55. Anima nostra imago est Dei. Sua ergo imago reddatur Cesari, et sua imago reddatur Deo; ad imaginem enim Dei factus est homo. Reddamus Deo imaginem suam, reddamus Deo animas nostras, nichil carius habemus, II, 105. Anima iusti sedes est sapientie, II, 309.
    Antichristus. In sacris Scripturis predictus est Antichristus, et homo peccati appellatus, Iudeos precipue sui sectatores, et proclamatores faciet, I, 158. Quante iniquitatis futurus sit, ibidem describitur. Totus Iudaicus populus iuxta mundi huius consummationem Antichristum relinquet, et ad fidem conuersus, aqua baptismatis regeneratus Ecclesie castris sociabitur, I, 158. Antichristi sunt, quicunque eius opera faciunt. His autem Deus seruat dolorem patris, qui simul cum eo damnati eadem parientur tormenta, I, 260. Omnibus iniquis opera eius, et doctrina placebunt, et quicunque ei crediderint, simul  cum eo ad inferna ducentur, I, 261. De hoc perditionis filio scriptum est, quia post se multos homines trahet, et ante se innumerabiles. Nisi breuiati fuissent dies illi, non esset salua omnis caro. Regnabit enim, sicu scriptum est, per tempus, et tempora, et dimidium temporis; id est non amplius quam tribus annis cum dimidio, I, 316. De Antichristo uaticinatus est Dauid ps. LI, eumque omnium hominum perditissimum dixit, quia Dei adiutorium nunquam quesiuit, qui totum se ad seruiendum diabolo tradidit, et a sua impietate nomen accepit; ut quia Christo Domino per omnia contrarius futurus erat, Antichristus diceretur, I, 405. Dominus iehsu interficiet eum spiritu oris sui, et auferet illustratione aduentus sui, 404. Eius aduentus sub fine seculi iterum describitur, quantaque ab eo fiet Christianorum subuersio, II, 114, etc., II, 205. ueniet Antichristus in nomine suo, se exaltando, quia non a Deo, sed a sua superbia missus predicare ueniet. Hunc autem Iudei recipient, et quasi Deum ad tempus uenerabuntur, II, 233. Quam uastitatem facturus sit in Ecclesia, II, 336, etc. Prophetas Henoch et Eliam uincet, et martyrio consummabit, 337
    Apostoli. Duodecim fontibus aquarum, qui reperti sunt in Elim assimilantur duodecim apostoli, ex quorum aquis, siue doctrinis totus mundus irrigatus est. Ita septuaginta discipuli, qui primi secuti sunt Dominum, septuaginta palmas representant, quas Hebrei eodem in loco uirentes inuenerunt, I, 63. Repentina apostolorum immutatio, ut sapientes, omnibusque linguis loquentes euaderent, non nisi a Deo fieri potuit, I, 70. Duplicem coronam meruerunt apostoli; primam quidem, quia uitia, et malignos spiritus superarunt; alteram autem, quod uerbum Dei, Euangelium scilicet Christi per uniuersum mundum propagarunt, I, 90. Petrus et Andreas, aliique post ipsos ad mundi conuersationem sub nomine piscationis uocantur a Christo, in qua uocatione non tam sublime consilium eius est agnoscendum, quam admirabilis sese exhibet illorum obedientia, que ad unius iussionis uocem omnia relinquentes secuti sunt Christum, II, 19. Pro tentorio, quod in introitu tabernaculi factum est, apostolorum chorus intelligitur, quibus celi et terre claues tradite, quibus ligandi, atque soluendi potestas, quibus paradisi ianuas aperire, et claudere concessum est, I, 97. Apostoli suis documentis, et predicatione, quasi tubis, de cunctis mundi partibus populos ad Ecclesiam conuocarunt: his nos ad bella parare, his contra hostes dimicare, his nos et uitia, et malignos spiritus superare docent, I, 179. Apostoli die Pentecostes, hoc est quinquagesimo post Christi resurrectionem die in Spiritu sancto et igne baptizantur, I, 169. A Christo Domino, antequam ad celos ascenderet, eius uicarii, totiusque Ecclesie duces constituti sunt, sueque uirtutis, et glorie participes effecti, I, 190. Nondum celi, id est sancti apostoli ornati erant; sed Spiritu sancto adueniente, statim et scientia, et diuersitate linguarum, et uirtutum efficacia locupletati sunt, I, 267. Apostoli nunc celi, nunc Cherubim, modo nubes, etc., et aliis nominibus diuersis ex causis illis conuenientibus uocantur. Ascendit igitur Dominus super Cherubim, id est super apostolos suos, quibus, sicut ipse ait, dederat os, et sapientiam, cui non possent resistere aduersarii eius, I, 329. Apostolis predicantibus, recordati sunt homines illius beatitudinis, quam in Adam primo homine amiserunt; et conuersi sunt ad Dominum uniuersi fines terre, I, 341. Isti sunt, qui ceteros illuminant, et uiam ueritatis ostendunt, et in uiam mandatorum Dei dirigunt, et errare non permittunt, I, 355. Non sine maxima admiratione recogitari potest, quomodo per simplices, et illiteratos uiros, apostolos scilicet, mundi uniuersi conuersio facta fuerit, idolorum cultus, et profana philosophorum tot per secula dominatrix sapientia penitus euersa fuerit, atque ut figmentum contempta, I, 377 et 388. Annuntiantibus itaque apostolis ueritatem fidemque Christi predicantibus, multiplicati sunt fideles, tantaque fuit multitudo, ut sicut stelle numerari non possit, I, 377 et 388. In omnem enim terram exiuit sonus eorum, quando per singulas prouincias, per singulas gentes, et nationes Dominus ad predicandum eos ire mandauit, I, 437. Apostoli a Christo defecerunt, cum seuientibus contra illum Iudeis, terrore perterriti ab eo fugerunt, I, 443. Dedit Dominus dona hominibus, et maxima dona, quando Spiritum sanctum apostolis misit, et tantam gratiam illis dedit, ut linguis omnium loquerentur, omnesque languores, et infirmitates curarent, I, 439. Quare et de ipsis apostolis dicit S. Bruno, dum predicarent, eos multas fecisse uirtutes in populis multis, I, 531. Isti autem passionis tempore, mortis timere adeo infirmati sunt, ut ipse, qui inter eos fortior habebatur Petrus ter eum negaret. Et quidem pre inopia, copia et inopia contraria sunt. Copia apostolorum erat Christus, quia uirtutem, constantiam, et fortitudinem, et  quecunque eis necessaria erant in ipso habebant, et possidebant. Quia igitur copiam fugerunt omnium bonorum inopiam habuerunt, I, 488.
    Arca noctica, Arca, quam Ne ex Dei precepto condidit, figura fuit Ecclesie, in quam per fidem ingressi saluantur; pereunt autem qui sunt extra ipsam, II, 474. Trecentorum cubitorum longitudine dicitur ordinata; que mensura in sex partes diuisa, sex mundi futuras etates significabat. Prima earum ab Adam usque ad Ne; secunda a Ne usque ad Abraham; tertia ab Abraham usque ad Moysem; quarta a Moyse usque ad Dauid; quinta a Dauide usque ad Christum; sexta a Christo usque ad finem seculi, I, 17. Mystice explicatur, quare latitudo arce fuerit cubitorum quinquaginta; altitudo uero triginta, I, 17. Quod autem arca ab ingruentibus diluuii aquis hinc inde agitata fuerit, futuros S. Ecclesie labores presignabat; que aduersitatum procellis, et aquis perturbationum assidue concutitur, atque turbatur. Sed perire non timebit, quippe Christus Dominus eam non derelicturum promisit, et usque ad finem seculi seruaturum, I, 18. Omnes arce partes sicut structura eius mystice explicantur, II, 474 et seq.
    Arca Testamenti. In arca Testamenti, quam per Dei oraculum fecerat Moyses, circumtecta undique auro, continebantur urna aurea habens manna, uirga Aaron, que fronduerat, et tabule legis. Significat autem Ecclesiam catholicam, non que adhuc in hoc mundo degit, multasque patitur iniurias, imo illam, que celi uelamentum transgressa, iam habitat, et moratur in sancta sanctorum, I, 87. Deaurata est intus et foris auro purissimo, per quod significantur illi, qui sapientiam habent, non intus tantum retinere debent, sed foris predicando monstrabunt, I, 87. Duo Cherubim aurei super arcam positi, mutuo se respicientes, duo testamenta omni sapientia condita, et plena inter se conuenientia representant, I, 89. Quare hec arca propitiatorium appellata fuit, explicatur, I, 88.
    Arcus celestis. Ut Ne, et posteri eius non amplius timerent diluuium aquarum, quo genus humanum exterminaretur a mundo, posuit Deus arcum ex refractione lucis in nube roscida efformatum in signum huiusce promissionis, et federis. Hoc diuine bonitatis testimonium permanet adhuc, et usque ad finem mundi perdurabit, I, 20.
    Auaritia. Definitur auaritia insatiabilis amor habendi diuitias, II, 185




B
    BALAAM. Quamuis impius homo esset Balaam, et sacerdos deorum gentium, prophetauit, non tamen de suo, sed Spiritu Dei. Totam uidit Ecclesiam, et se morte iusti mori, et ei similis fieri peroptauit. Moriatur, dixit, anima mea morte iustorum, I, 188. Celebre uaticinium protulit de aduentu Domini: Orietur stella ex Iacob, et consurget uirga de Isrel. Christi aduentum non tantum ut Saluatoris, sed etiam ut iudicis uidit; quod illis uerbis testatus est: uidebo eum, sed non modo, intuebor illum, sed non prope, I, 189. Preuaricare fecit Isrel cum filiabus Moab, et sacrificare Beelfegor, I, 189 et 528.
    Baptismus non ab homine a quo ministratur, sed nomen, et uirtutem ab Ecclesia habet; unde peccatores, et heretici illum administrantes filios generant Ecclesie, I, 35. Peccato originali infecti nascimur omnes, quod Christi sanguine expiatum est, applicatur autem uirtus in baptismate eoque lauamur, primamque iustitiam recuperamus, I, 60. Baptismus paruulorum in more est Ecclesie, atque pro eis patrini fidem pollicentur, I, 116. Quid catechumeni prestare debent, cum ad baptismum accedunt, I, 129. Antequam elemento aque abluantur, se renuntiare uoueant diabolo, pompis et operibus eius, I, 176. Baptismum sanguinis illi recipiunt, quibus Deus fortitudinem tribuit, ut igne passionis, et martyrii expientur, quamuis lauacro unde sanctificati non sint, I, 233. Nemo terram uiuentium intrabit, qui prius per baptismum non transierit, et noue legis fidem atque doctrinam non susceperit, I, 211. iehsu Christus, ut Iosue, Iordanem aperuit, atque nos docuit, quid Iordanis aqua significet; quoniam ibi baptizatus discipulis suis omnes gentes baptizare precepit, I, 211. Baptismus filios Dei facit. Filii enim hominum illi dicuntur, qui unam solummodo generationem habent, qui uero ex aqua regenerati sunt Deum patrem habere meruerunt, I, 305. Quod dicitur ab Apostolo I, Cor. X: Quia omnes in Moyse baptizati sunt in nube, et in mari; id est ex aqua, et Spiritu sancto, ut per mare aquam, per nubem Spiritum sanctum intelligamus, I, 526. Ioannes predicabat baptismum penitentie in remissionem peccatorum, sed non dabat remissionem peccatorum, II, 164.
    Beatitudines. Que sint beatitudines ad quas omnis Christianus aspirare debet, explicantur, II, 19. et seqq.
    Blasphemia. Omne peccatum, omnisque blasphemia dimittetur hominibus, si se peccasse cognouerint, et penitentiam egerint: spiritus autem blasphemie non remittetur hominibus. Ilia enim blasphemia non dimittetur, que superbie spiritu inflata, uiuificata, et roborata ad penitentiam non inclinatur, et humiliatur. Est autem blasphemia, dicere aliquid aduersus Deum, II, 64.




C
    CAIN primogenitus Adam agriculture deditus inuidit fratri suo Abel, quod Deus munera illius grata habere ostenderet, sua autem despiceret. Hoc autem cognouit, quia fratris sacrificium ab igne e celo emisso consumptum uidit, suum autem non item, I, 13 et 14. In hoc autem uiri sancti sua sacrificia Deo placuisse putabant, quod igne celitus misso ea consumi uidebant, I, 13 et 14. In indignationem elatus contra fratrem iustum et innocentem, eum in agro interfecit, cod. loc. Fuit autem Cain figura Iudeorum, qui in Christi sanctissimi, et beneficentissimi necem conspirarunt I, 13 et 14. De fratricidio Cain a Deo redarguitur, a quo si ueniam petisset, eam impetrasset; sed desperatione sua maximam iniuriam Deo irrogauit; ideoque pena temporali et eterna multatus est, I, 15. Dicitur egressus a facie Dei, cuius misericordiam a se penitus auertit I 15. Ex Deo tamen audit sub eo esse appetitum suum, ut si assensum illi prebuerit uim suam exercebit in ipso; sin autem restiterit, recedet, 14.
    Castitas carnis inutilis est, nisi et castitas mentis habeatur; et tunc sane excellens est, quando neque caro a fornicatione, neque anima ab heretica prauitate, uel uitiorum amore corrumpitur, I, 111. Oculorum continentia maxime necessaria est ad uirtutis castitatis custodiam. Qui ea carent partem in Dei hereditate non habebunt; cum in malum prauis desideriis facile prolabantur, I, 275. Omne luxurie peccatum abominabile est; fornicationis, uel adulterii crimen merito ignis usque ad perditionem deuorans appellatur, I, 175. Bonum est coniugium, sed melior continentia, optima uero uirginitas, I, 69.
    Catechumenus. Cum cathecumenus ad Ecclesiam accedit baptismum postulans, legitur ei symbolum, legitur ei fides catholica: interrogatur, si ita credat: respondet se credere. Et tunc iehsu tangit oculos eius, tunc illuminat mentem eius, tunc baptizatur, tunc illuminatur, II, 51.
    Charitas. Ab igne, qui iuxta ritum ueteris legis semper ardere debebat coram tabernaculo, in quo diuina Maiestas representabatur, docemur Dei dilectionem nunquam a nobis esse intermittendam, 126. Incumbit precipue ad sacerdotes hoc igne semper accendi; si enim ab eis abfuerit, omne eorum officium prorsus inutile erit. Curet ergo sacerdos, ut caritatis ignem continuo nutriat, et per singulos dies ligna, hoc est sanctas operationes subiiciat. Recordetur diuine misericordie, recordetur quid fecerit et quid diligentibus se prebere promiserit, I, 136. In caritate Dei, et proximi tota lex adimpletur, I, 232. Charitas est et boni malique discretio. Hec enim semper ardet, et in Dei proximique dilectione sic accensa est, ut extingui non ualeat, II, 307. Si autem sacerdos, aut prelatus curam animarum habuerit, caueat, ne propter aliquam inimicitiam, uel odium earum salutem negligat, I, 81. Charitas omnes uirtutes alit, promouet, et exornat, I, 81. Qui caritatem habent, et spem suam non in incerto diuitiarum, sed in Deo ponunt, et uirtuti operam dant, quamuis in hoc mundo diuites sint, mundi tamen amatores non sunt, II, 273. Diuina mysteria, et sacramenta iis reuelanda sunt, quorum pectora igne caritatis uideantur accensa, 126. Qui proximum diligit, et Deum diligit, si tamen uera dilectione eum diligat. Non est enim uera dilectio, que temporales utilitates attendit, et non ad eterne beatitudinis gloriam tendit, II, 278. Nimia illa Saluatoris nostri pietas, et misericordia erga suos ipsos inimicos est rememoranda, ut magis magisque ad amorem Dei accendamur, et ad eius pietatem et misericordiam incitemur, I, 127. Non solum amici, sed ipsi inimici nostri ex Christi precepto sunt diligendi, et beneficiis iuxta uires nostras cumulandi. Hoc a nobis legis Christiane profectio exigit; si enim tantum diligeremus, qui nos diligunt, non absimiles infidelibus essemus. II, 26 et seq. Carnali amori spiritualis amor preferri debet. Eo enim amore et fratres, omnesque propinques nostros diligere debemus, quo matrem, et fratres suos Christus dilexit, I, 68. De precepto dilectionis erga Deum, et proximum copiose agit S. Bruno, II, 107. Charitas est uirtus qua Deum diligimus propter se ipsum, et proximum sicut nos ipsos. Nulle uirtutes, nullaque bona prodesse possunt absente caritate, II, 491. Nihil aliud odio habendum est, nisi malum; quia et Deus noster omnem suam diligit creaturam, et solum malum odio habet. Qui igitur diligit Deum, omnem creaturam Dei diligat, non autem malum; quia creatura Dei non est, I, 503. Cum quidquid habet mundus transeat, et concupiscentia eius, delectari in Domino debemus, cum  ipse sit omne bonum. Qui enim in Domino delectatur, semper cum Domino esse et habitare desiderat. Hoc autem dabitur Sanctis, quia simul cum eo sine fine manebunt 369. Characteres caritatis a D. Paulo assignati eximie explanantur, II, 49.
    CHRISTUS. Primus homo ad Christi imaginem factus etiam corporaliter dicitur, I, 6. Lignum uite appellatur Christus, quia ipse ait: Qui manducat meam carnem, et bibit meum sanguinem, uiuet in eternum I, 9. Primam eius figuram gessit Abel, qui innocens, et Deo gratus, a Cain fratre occisus est, I, 14. Post diluuium de omnibus animalibus a Moyse Deo fit sacrificium, et solus homo non immolatur, quia Christus uerus agnus suo tempore erat immolandus, ut tolleret peccata mundi, I, 19. In ritu immolationis agni paschalis tota Christi passio figurata conspicitur, 1, 58 et seqq. In Ne etiam inebriato uino conspicitur typus Christi, qui consumpto sue passionis calice somnum mortis cepit. Irriserunt ei Iudei, et contumeliis eum affecerunt, reputantes crucem, et mortem quam tulerat, scandalum, et ignominiam, I, 21. Isaac sacrificandus a patre Abraham imaginem Christi premonstrauit, I, 28. Quando Dominus natus est, magna pax ubique erat; toto mundo sub Romano imperio constituto. Unde statim in eius natiuitate angelorum uoces audite sunt, clamantium, et dicentium: Gloria in excelsis Deo, ect., I, 451. Salutare Dei Christus est, qui de uirgine natus in multis argumentis notissimus nobis factus est, I, 503. Ipse in perfectione etatis sue, scilicet triginta annorum baptizari uoluit, sueque predicationis sumpsit exordium, I, 17. Quare dicatur filius Marie primogenitus, quamuis post Christum alios filios non pepererit, II, 8. Mysteria, que in uocatione Magorum ad Christi presepe concludebantur, totaque series eorum aduentus in Bethlehem eximie explanantur, II, 9 et seqq. Dies obitus Christi designatur, I, 58.
    Christus sanguine suo peccata nostra deleuit, et genus humanum uniuersum Deo Patri reconciliauit, I, 61. Memoria passionis eius omnem mandatorum amaritudinem dulcem reddit, ut lignum, quod Moyses in aquas Marath iniecit, easque Hebreis sitientibus ex amaris dulces fecit, I, 65. Assimilatur petre, ad quam uenit populus Isrel, queque bis percussa dedit aquas; similiter percusso latere Christi in cruce pendentis exiuit sanguis, et aqua. Quare optime dixit Apostolus Christum esse petram ex cuius irrigatione mundus uniuersus restauratus, et mundatus est, I, 67. In nube, qua tectus Dominus cum Moyse loquebatur, future Incarnationis mysterium presignatum fuit. Carne enim uelata diuinitas a Iudeis uideri non potuit, I, 69. Ante Christi passionem nulli uel iusto, uel penitente ingressus in celum concedebatur. sed in sinu Abrahe omnes recipiebantur, donec ueniret Christus omnium liberator, I, 75. Impius rex Herodes Christum infantem occidere tentauit, I, 83. Fuga Christi in Aegyptum, ut ab Herode se eriperet, docet nos diabolum eiusque membra fugere debere, II, 11. Quare Christus Nazarenus appellatus, II, 13.
    Christus est Angelus testamenti a Patre missus, cuius nomen est in illo Patris enim nomen in Filio est, quoniam et Filius, sicut et Pater Deus est. Ille nos precedit, nos custodit, et in eterna tabernacula nos introducit, I, 83. Quanta fecit, tulitque Christus Dominus noster, ut celi ianuam nobis aperiret, I, 85. Mactatio uituli ante ostium tabernaculi, que iuxta legem fiebat, figura fuit sacrificii Christi Domini in cruce pro nostra salute, I, 106. Quantam erga nos dilectionem, misericordiam, et pietatem Christus habuerit, ex hoc intelligere debemus, quod super crucis altare, dum seipsum offerret, pro persecutoribus suis Patrem orauit, ead. pag. et col. Dum Christi passionem in mente habemus, magnum ad expianda peccata nostra sacrificium Deo offerimus, I, 113. Christus passione sua non tantum eos, qui ei credere incipiebant; sed omnes Sanctos, et Patriarchas ueteris legis, quos fides, et spes in ipsum iustos fecit, a morte redemit, I, 132. Quomodo Christus et uoto, et sponte se ipsum obtulit, I, 139. Primitias ueluti passionis Christi, sui oblatione, dedit bonus latro, qui primus in ipsum credidit, I, 139. Christus et uoto, et sponte se ipsum obtulit: uoto quidem, quia sic disposuerat, sic ordinauerat, sic ipse de se ante tempora predestinauerat; sponte uero, quia omnipotens est, I, 139. Eadem benignissima uoluntate passus est se tentari a diabolo, ut doceret, quomodo eumdem infensum hostem uincere ualeamus, II, 17. Christi sanguis ipsi offerenti, et Ecclesie uniuerse prodest, II, 141. Idem Christi sanguis usque ad consummationem seculi cunctis diebus pro nobis interpellat ad Patrem, I, 157. Iuxta Brunonis sententiam plurimorumque Patrum, et Scriptorum Christus Dominus anno 33 etatis sue immolatus est, I, 148. Ante Christi incarnationem a peccato originali nemo mundari potuit,  hoc est per se aliquid prestare pro eius remissione, I, 161.
    Christus Moysis instar duodecim Apostolos ueluti sue militie principes nominauit, I, 172. Ipse trigesimo anno aquas sanctificans baptizatus est; die uero quinquagesimo post eius resurrectionem in Spiritu sancto et igne Apostoli baptizantur, I, 169. Figura Christi Domini in cruce exaltati fuit serpens eneus, quem Moyses ex Dei precepto erigere fecit in deserto, I, 187. Immolatio hirci typus fuit Christi, qui cum impiis damnatus est, et quasi sceleratus cum latronibus crucifixus est, I, 191. Christi sacrificium quotidie a suis ministris mystice innouatur, et ab omnibus ministris offertur, I, 222. In passione Christi magna facta est tentatio, ut ipsi discipuli terrore perculsi eum reliquerint, I, 224. Christi regnum, cadente Synagoga, hoc est Iudeorum dominatione, stabilitum fuit, I, 225.
    Christus post passionem suam descendit ad inferos, ut iustorum animas eriperet, ac liberaret, I, 248 et 295 et 497 et II, 57. Desiderio eum uidendi iusti omnes ueteris testamenti exarserunt, illumque ut unicum bonum suspexerunt, I, 248. Christus in celo splendor, et illuminatio Sanctorum est, I, 227. Dei uirtus, et sapientia. Dei fortitudo, et prudentia Christus est Hic autem incarnatus diabolum percussit, et de regno, quod iamdiu possederat, eiecit. In unam fidem, et in unam Ecclesiam omnes mundi nationes congregauit, I, 267. Quamuis nemo mortalium comprehendere ualeat, quanta sit in Christo diuinitas, portenta tamen, preceptorum sanctitas, et omnimoda iustitia eius manifestant, I, 283. Molliter uiuentibus, et uoluptatibus deditis non inhabitat Christus, I, 269. Quam terribilis erit Christi sententia super impios in die iudicii; qua prolata confestim in barathra precipitabuntur, I, 284.
    Christus Dominus noster et Deus est, et homo, qui secundum humanitatem quidem non solum a Patre, uerum etiam a se ipso, et Spiritu sancto et rex et Dominus constitutus est. Ipse enim, qui secundum diuinitatem neque factus, neque creatus est, secundum humanitatem se ipsum creauit, et fecit, I, 302. Contra Felicem, et Elipandum adseritur Christus non adoptiue, sed substantialiter Filius Dei ab eternitate genitus, hoc est ante tempora, et sine initio; et hoc ualent illa uerba: Ego hodie genui te, I, 302. Si Filius Dei aliquid postulat, non secundum diuinitatem, sed secundum humanitatem postulat. Postulat autem non solum a Patre, sed a seipso, et a diuinitate, que in ipso est, 1, 302. Suscepit Pater Filium ad se, incarnatum, et hominem factum, ad se reuertentem glorificauit, et in sue maiestatis sedem exaltauit, I, 303. Distinguuntur in Christo que propria sunt Dei, et que propria sunt hominis, I, 324. Christus Patrem suam uirtutem, suum firmamentum, suum adiutorem, et protectorem suum esse per Prophetam dicit. Hec autem in corde dixisse, credendum est, cum ad crucem duceretur, in qua se inimicos omnes superare, et de ipso humani generis hoste triumphare non dubitabat, I, 327. Eius passio describitur, in qua uerum hominem se ostendit, non phantasticum, aut specie apparentem, ut quidam heretici blasphemarunt, I, 328. Altera die Christus Dominus postquam sacramentum Eucaristie instituit, se ipsum in ara crucis pro nobis immolauit; et tunc quidem fecit illud pingue, et suaue, et Deo acceptabile holocaustum, quo primum, et originale peccatum deletum est, I, 336. Dignum ergo fuit, ut Saluator noster coronaretur, cuius prelium, et uictoria tam famosissima narratur. Corona Christi Ecclesia est, que tota de lapidibus pretiosis constructa, et fabricata est, I, 337. Sic Christi diuinitas humanitati coniuncta est, ut nunquam ab ea discedere possit; et sic eam in omnibus adiuuare ualeat, ut nullius adiutorio egeat. Cum autem Patrem rogasse legatur, hoc egisse intelligendum est, ut nostram naturam in eo esse sciamus, et uerum hominem esse credamus, et qualiter omnia facta cognoscamus, I, 339.
    Christus clamauit in cruce pro fidelibus, quos pro suo nomine passuros esse conspiciebat; eiusque passio futura erat causa, propter quam tam dura tormenta pertulissent. Insuper et pro illis clamauit, qui tanto sui sanguinis pretio redempti peccare non cessant, et in suis iniquitatibus perseuerant, I, 338. Christi uerba sunt quecunque in utroque Testamento scripta sunt, I, 340. Nomen Domini est iehsu. iehsu autem Saluator interpretatur. Saluat igitur Dominus, propitiatur, et miseretur fidelibus suis propter nomen suum, id est secundum significationem nominis sui, I, 345. Qui tribulationibus, et aduersitatibus afficiuntur ad Iesum Christum crucifixum oculos conuertant, ut consolentur, I, 373. Diuinitas, et humanitas Saluatoris nostri mirifice pro nobis in eius passionem consenserunt: illa ueniendo, quod promiserat, impleuit; et hec obediendo, eius uoluntatem faciendo, nos moriendo redemit, I, 378.  Mors Christi dormitio fuit; dormiuit, quantum uoluit, surrexit, quando uoluit; quod si noluisset, nunquam obdormisset, I, 380. Mors Christi uoluntatis fuit, non imbecillitatis. Mortuus est, quia uoluit; qui, si noluisset, nunquam occidi potuisset, I, 503.
    Christus a mortuis resurrexit, suisque discipulis admirantibus rediuiuus apparuit, I, 405. Ascendit Dominus ad celum in maximo gaudio, et letitia Apostolorum, qui eum in tanta gloria, et uirtute ascendere uidebant. Siue etiam in iubilatione angelorum, quos omnes summa cum exsultatione obuiam uenisse dubitare non debemus, et animas ab inferis liberatas triumphantes secum in celum perduxit, I, 392, 497. Cum ipse suo sanguine mundum redemerit, primam nobis possessionem restituit, paradisi ianuas fidelibus suis aperuit, quam beatitudinem sancti post hanc uitam habebunt, I, 188. Cum Iudeis ad se capiendum uenientibus obuiam perrexisset, omnesque uno uerbo in terram strauisset; statim manifeste ostendit, et se non timere, et quidquid uolebat, in potestate habere. Ubi enim tanta potentia est, ibi timor locum habere non potest, I, 408. Misericordia Dei, et ueritas Dei Saluator noster est; quia omni misericordia et ueritate plenus est, et in ipso, et per ipsum Patris misericordia, et ueritas cunctis gentibus reuelata est, I, 414. Quod Christus orans et deprecans Deum exhibeatur, hoc nobis documentum est, ut Dominum nostrum deprecemur; ipse enim orare non indigebat; cum omnia in eius uoluntate posita essent: nobis dedit exemplum, ut sequamur uestigia eius, I, 416. Christus non Deus tantum, nec homo tantum, sed simul Deus et homo, temporalis et eternus, I, 423. Annus benignitatis Dei ex eo tempore cepit, ex quo Saluator in hunc mundum uenit, I, 430. Totus mundus sub maledicto erat; sed ueniente Christo benedictionem accipere meruit, I, 434. Est autem Christus uia Patris, quia per ipsum uenitur ad Patrem; est autem et salutare, quia per ipsum ubique gentium salutem operatur, I, 434. Descensus Christi ad inferos et iustorum omnium liberatio, ut sue uictorie triumphus exaltatur; sed non minus refulget eius potentia in liberandis a sepulcris peccatorum qui in ipsis iacent, I, 475 et seqq.
    Christi tempus, quamuis omne tempus sue incarnationis intelligi possit, illud precipue intelligitur, in quo maiorem misericordiam operatus est, tempus uidelicet sue passionis, I, 444. Consubstantialitas Christi, ut Filii Dei, cum Patre asseritur, et declaratur, I, 450. Confirmatur autem ex hoc, ubi de eo dicitur: Et permanebit cum sole, et ante lunam in seculum seculi; quod significat in eodem lumine, et in eadem claritate. Permanet itaque cum sole in seculum seculi, quia nunquam recedit a Patre, semperque in eadem gloria, et claritate manet cum Patre, I, 450. Captiui diaboli erant omnes, sed captiui Christi facti sunt plures, non omnes; multi enim adhuc in captiuitate detinentur, qui si uoluissent, in captiuitate non essent, I, 349. Quare Christus proprie Christianorum Deus appellatur et sit Deus, Domini exitus mortis, I, 439. Christus gratuita bonitate sua conuersus est ad nos, et nos, qui multum eum offendimus, respicere dignatus est, I, 482. Nemo saluari potest nisi per Christum: nemo saluari potest, nisi qui credat in Christum, I, 475. Ipse est per quem cognoscimus, et inuocamus Deum Patrem; cum uerbum sit, et sapientia Patris, I, 517. Ornamenta Saluatoris nostri sunt confessio, decor, lumen, caritas, pulchritudo. His addende immortalitas, potentia, fortitudo, cetereque uirtutes, I, 519. Misericordia Dei, et ueritas Dei Saluator noster est, qui omni misericordia, et ueritate plenus est, et in ipso, et per ipsum Patris misericordia, et ueritas cunctis gentibus reuelata est, I, 533. Quomodo Christi corpus tribus diebus, et tribus noctibus fuerit in sepulcro, II, 65. uenit prius humilis, ut iudicaretur Filius hominis; ueniet autem iterum sublimis, et excelsus in gloria et honore, et maiestate, ut iudicet mundum, II, 84. Transfiguratus est in monte Thabor, et cum eo apparuerunt Moyses, et Elias, II, 85. Exemplo suo docuit fideles, ut tributa principibus mundi soluant, II, 87. Ut triumphator urbem Ierusalem ingreditur, II, 99. Toties Dominus demonia perdit, quoties uires, et nocendi potestatem eis aufert, II, 168. Quid significet sudor ille sanguineus, quem Christus in Gethsemani horto passus est, II, 207. De Christi diuinitate preclara habetur doctrina, II, 211. uadit ad Patrem per humanitatem, quia ubique est per diuinitatem, II, 275.
    Christiani filii sunt Abrahe, non carnis, sed promissionis; non omnes Isrelite ad hanc filiationem admittuntur, sed qui fidem profitentur; hi proprie Abraham patrem credentium habent, et in semine Iacob computantur, I, 31. Primitie messis apostolorum illi fuerunt, qui in primitiua Ecclesia in Christum crediderunt; hoc autem ipsi apostoli per se sacerdoti, hoc est Domino obtulerunt, I,  166. Eorum primitie, uix per baptismum regenerati, sunt, quod credere, sperare, Deumque diligere debent, adeoque fides, spes, caritas nouam uitam in illis constituant, I, 83. Non auguriis, aut diuinationibus, sed diuine legis preceptis, et prophetarum, et apostolorum uerbls credant Christiani, I, 161. Caueant etiam a prauis cogitationibus; et si que bone, ac sancte menti obueniunt, fructuosas reddere curent, I, 161. ualde periculosa Christianis est familiaris communio cum his qui aliam legem aliaque dogmata profitentur; aut etiam de catholica ueritate non perfecte sentiunt, I, 68. Christiani, qui Christi precepta non custodiunt, eiusque nominis contemptores fiunt, adeoque rei coram ipso reputantur, I, 71. Cum uero quasi pignus nomen Domini tibi creditur, recordare pignoris, et non abiurare promissum, I, 71. Qui bonis moribus rectaque fide Christiane religioni non conformantur, animo ab eo discessisse uidentur, I, 74. Omnis anima fidelis siue in prosperis, siue in aduersis sanctam, celicam, et angelicam uitam ostendere debet, I, 174. Quid requirat Christiana perfectio? Mundum comtemnere debet, et Deum, et proximum toto corde diligere, I, 201. Qui ad uitam eternam aspirant, huius mundi dies pro nichilo habent, I, 237. uiam suam iusti tenent, quod assueto iustitie operi semper insistunt, I, 255. Semitam iustitie nesciunt Iudei, heretici et pagani. Hec solummodo Christianorum est, quia ipsi soli ueritatem sequuntur et tenent, ipsi soli nomen Domini suscipere meruerunt, et tanto patronymico digni a Christo Christiani uocantur, I, 341. Sacerdotalis dignitas ad Christianos transit, Iudeis sine lege, sine rege, sine sacerdotio permanentibus, I, 31. Quot sunt Christiani tot sunt et palmites huius uitis, nempe Christi. Alii quidem boni, alii autem mali: et boni quidem fructiferi, mali autem infructuosi. Tolluntur infructuosi, et incenduntur: fructiferi uero purgantur, et gladio spiritus amputantur, ut fructum plus afferant. Gladius spiritus est uerbum Dei, II, 277.
    Concilium. Quando in Dei nomine in unum cetum congregantur episcopi pro causis fidei et Ecclesie, tunc eorum congregatio concilium apud theologos appellatur. Quid faciunt episcopi Ecclesieque doctores? Accipiunt gladium spiritus, quod est uerbum Dei, conueniunt in unum, inuadunt conuenticula hereticorum, deteguntur hereses, patefiunt simulationes, a maximo usque ad minimum aut rapiunt, aut occidunt: occidunt autem, quoniam eos anathemate percutientes, eterna morte condemnant: eos uero rapiunt, quos ab heretica prauitate ad fidem Christi conuertere ualent, I, 38. Heresis Ariana cum auctore suo in concilio Niceno primo damnata fuit, I, 23, 391. Concilium Ariminense inter conciliabula habetur, quod in eo omnia per uim, et fraudem acta sunt. Decepti quidem fuere plures ex episcopis catholicis; attamen fides Nicena non defecit, I, 231, 441. Concilia hoc ex fine conuocantur, ut ueritas dogmatum, damnatis erroribus stabiliatur, summamque obtinent in Ecclesia auctoritatem, I, 432.
    Confirmatio. Ritus Mosaicus aspergendi hominem die tertio, et die septimo, ut mundetur, eo quod cadauer mortui tetigerit, et manus super eum a Sacerdote imponatur, figura fuit sacramenti confirmationis; cum post trinam immersionem baptizatus, qua a sorde originalis culpe purificatur, per manus impositionem septem gratiis Spiritus sancti repleatur: prius aspergitur aqua, uel immergitur in ea, quia nemo ab episcopo confirmatur, nisi ante in Trinitate sit baptizatus, I, 186.
    CONSTANTINUS M, qui primus imperatorum religionem Christianam publice professus est, ab exsilio reuocauit omnes sanctos, qui a principibus idololatris et Ecclesie persecutoribus in insulas locaque inhospitalia relegati fuerant. Admonitus a uisione quo lauacro deberet uti, ut mundaretur a lepra a S. Siluestro pontifice baptizatur, et sanatur. Idem imperator ornamenta imperialia, chlamydem scilicet, et purpuram eidem S. Siluestro concedit, quibus ipse eiusque successores in magnis festiuitatibus utuntur.  Idem ipse pacem Ecclesie uniuerse dedit, I, 41. Constantini M. tempore Ecclesia ubique gentium dilatata est, I, 99. Eadem confirmantur, II, 323




D
    DEUS. Ex nichilo Deus omnia condidit; in principio autem omnium creaturarum celum, et terram creauit, I, et que sequuntur, 1. Dei locutio est eius uoluntas, 2. Duplex firmamentum seu celum fecit; unum quod Deus ipse cum angelis habitat; alterum in quo sidera, et planete uoluuntur, 3. In Deo nulla facta est mutatio, ex quo in mundi creationem processit. Quantum ad se nichil noui agit Deus; sed que ante tempora disposuit, quomodo, et quo in loco, uel tempore disposita sunt, fieri iubet, I, 5.  Omnia in sapientia fecit. Creauit hominem ad imaginem, et similitudinem suam. Eius corpus de limo terre formauit, animam autem ei dedit, cum inspirauit in faciem eius spiraculum uite, carnis materia de limosa terra assumpta est; anima uero ex ore ipsius Dei processit, 8. Factus est igitur homo in animam uiuentem, et ne solus esset, adiutorium ei simile creauit, Euam scilicet, quam ex costa dormientis Ade condidit, et in coniugem tradidit, ut mater esset omnium uiuentium hominum, 10. Uterque singularibus donis prediti a summa sue originis felicitate exciderunt, propter diuini precepti transgressionem, 11.
    Deus sex diebus mundum condidit: uidit cuncta, que fecerat, et erant ualde bona; die septimo requieuit ab omni opere suo, diemque illum sanctificauit, id est sanctum haberi uoluit, 7. Cum uero, multiplicatis hominibus, malitia eorum creuisset in terra, omnisque caro uiam suam corrupisset, penituit Deum fecisse hominem, eumque cum omnibus pro eo creatis delere constituit, immittens diluuium aquarum in terram. Cum tamen uellet speciem seruare hominis cunctorumque animalium, Ne uiro iusto mandauit, ut arcam fabricaret, atque in ea se, et familiam suam refugeret; iussit etiam ut de singulis animalibus singulas species a naufragio eripiendas in ea collocaret, 16, 17. Cumque post diluuium filii Ne multiplicassent, ne iterum altero diluuio perimerentur, turrim usque ad celum pertingentem erigere cogitarunt, quorum superbiam, ut reprimeret Deus, confusione linguarum ceptum opus dimittere cegit, 21, 22. Dispersi ergo in diuersas terras, diuersos populos ac ciuitates fundarunt, 22. Ex Nachor filio Sem Thare, ex Thare autem genitus fuit Abraham, qui pater credentium appellatus fuit. Eius filius Isaac filius promissionis dictus, ex Rebecca duos filios habuit gemellos Esau, et Iacob. Huius filius Ioseph post uaria discrimina traductus in Aegyptum gratiam Pharaonis sibi conciliauit, et princeps totius regni ab eo constitutus totam familiam, hoc est patrem, et fratres, uxoresque eorum in Aegyptum deduxit. Hi autem omnes ex Abraham profecti, cui Deus semen eius, super arenam maris multiplicandum promiserat, mirum in modum multiplicarunt, ut de illis timens Pharao, grauissima seruitute eos opprimere deliberauit, 28 et seqq. Misertus est tamen Deus populi sui, et Moysen superna uirtute munitum eius liberatorem elegit, 49. Quis designatur, et que idea de illius essentia haberi possit, describitur, 49. Explicantur illa uerba, ego indurabo cor eius, 53. Predicit Moysi Pharaonis indurationem; qui exitum populi Hebraici de Egypto permissurus non erat, nisi iterata portentissima signa eum cegerint, 54 et seqq. Deus, qui armorum ui, aut fortiori modo Pharaonem opprimere poterat, muscas, culices, ranas, grandines, etc., in eum mittit, ut quid sit apud ipsum humana potentia appareat, regisque obstinatio inexcusabilis fiat, 56. Diuina omnipotentia in diuisione maris Rubri maxime enituit, et in transitu, quem siccis pedibus populus Hebreorum per eum fecit, 54. Alterum argumentum diuine potestatis fuit Pharaonis, totiusque exercitus eodem in mari submersio, et perditio, 54.
    Deus, qui natura inuisibilis est, se quodammodo uideri permittit, dum qualicunque similitudine suam potentiam demonstrat, I, 85. Quanta sit Dei misericordia erga peccatores uere contritos, et penitentes declaratur, I, 115, 155, 518. Solus Deus est, qui nos mundos facere potest; cum immundi nascamur omnes, 123. Deus est naturaliter bonus. Deus enim a se ipso, et substantialiter bonus est, cetera uero non a se ipsis, neque sunt, neque bona sunt, sed a Deo sunt quidquid sunt, I, 526. Deus penitentis affectum respicit; et unicuique penitenti, ei satisfacere uolenti indulgentie ianuam aperit, 170. Nunquam Dominus qualis fuit, uel erit, sed qualis est hominem iudicat, I, 84. Deo cuius sunt omnia, dandum est, si quid furatum est, nec sit dominus proprius, cui restituatur, I, 84. Non tam bonis operibus, quam bonis cogitationibus colitur Deus, eique sacrificatur, I, 177. Donec idolum non est in nobis, Deus nobiscum est, nec in malum trahi permittit, 188. Flagellis nos aliquando uisitat, ut spiritum elationis a nobis auertat, et in humilitate confirmet, I, 233. Auxilium tamen eius petendum est, ut tribulationes erumnasque patienter sustineamus, I, 234. Si quid boni agimus, ex Deo est; adeoque merita, et meritorum retributio ab eius liberalitate deriuare fateamur, I, 237. Quare malis Deus bona conferat, bonis autem mala in hoc mundo, si non intelligimus, eius tamen prouidentie subiici humiliter debemus, I, 239. Quandoque Deus iustos affligit in hac uita, ut meliores fiant; malos autem eternis cruciatibus reseruat, I, et seqq., 240. Si quis animaduerteret se sub oculos Dei esse, nunquam a uirtute deflecteret, 241. In sola Dei misericordia salus nostra est, 248.
    Deus omnia presentia habet, et in omnibus ut creator,  et Dominus agit, 262. Omnem uiam nostram ipse nouit, et per temporales calamitates quasi aurum per ignem, cum placet, nos purgat, ut nichil uitiosum et immundum maneat in nobis, 263. Dei eternitatem nullus intellectus creatus comprehendere ualet, 264. Nihil ignorat Deus, ipse uniuscuiusque finem agnoscit, 296. Non parcit interdum ad tempus, ut in eternum parcat. Beati qui sic puniuntur in hoc mundo, ut salui fiant in alio, I, 268. Seruire Deo est ipsum credere, ipsum colere, et adorare. Hoc autem cum seruitute, et amore inordinato creaturarum copulari nequit, 276. Iudicia, factaque Dei rectissima, et sapientissima semper sunt agnoscenda, 279. Quod Deus aliquando non exaudit, aut ideo fit, quia non bene petitur, aut quia melius non exaudiendo fidelibus suis facere disposuit, 281. Plures etiam non statim exaudiuntur, ut in uirtute perficiantur, 281. Iniustus non habendus est Deus, si iustum aliquem, ut S. Iob affligi permittit, non enim propter illius peccata ipsum affligebat; sed quia inde eum maiorem et clariorem, et meritis excellentiorem facere uolebat, I, 281. Deus occulta inspiratione fidelibus suis peccata eorum indicat, et ad memoriam reducit. Aurem quoque mentis eorum reuelat, et aperit, I, 282. Quamuis Ecclesia peccata dimittat; quod Dominus ostendit dicens: Quorum remiseritis peccata, remittuntur eis, et quorum retinueritis, retenta sunt; attamen Deus est qui illa remittit; cum ipse solus habeat potestatem, et dederit Christo suo dimittendi peccata, II, 48. Quidquid pro Deo facimus non ex nostris uiribus, sed ex Deo est, I, 295. Sicut nos optando, et deprecando Deum interrogamus; ita ipse nos exaudiendo, et donando respondet, I, 297. Quamuis Deus ubique sit, est tamen locus aliquis, ubi gloriam suam clarius, et manifestius reuelare dignatur, qui paradisus, regnum Dei, gloria celestis appellatur, I, 304. Et si uiatoribus hominibus lateat Deus, attamen ab his, qui pio desiderio eum querunt, facile reperitur, I, 327. Que sit Dei misericordia ex illis manifestatur, ubi dicitur: Non ueni uocare iustos, sed peccatores. Ad que S. Bruno: Quod enim peccatores uocantur, et saluantur, misericordia est: quod uero illi reprobantur, qui se iustos esse iniuste arbitrantur, iustitia est. Non potuit saluari mundus per sacrificium; saluatus uero est per misericordiam; quia sacrificium misericordia est, II, 49. Dominus sanctus, sanctos non deseret; et quia innocens est, non nocebit; et quia populo suo electus est, electum suum non derelinquet, I, 331. Tanta est misericordia Creatoris nostri, ut una eademque hora fiat et penitentia, et remissio, I, 335. Consilium Domini manet in eternum, cogitationes cordis eius in seculum seculi. Sicut ipse disposuit, et ante tempora prefiniuit; sic et non aliter fieri oportet. Et malorum pena, et iustorum gloria sic disposita sunt, ut omnino immutari non possit. Beati igitur illi qui in illum credunt, et qui ab ipso preelecti et predestinati sunt; quia nullo modo predestinata sibi beatitudine carebunt, I, 300. Ead. pag. explicatur quomodo intelligenda sit doctrina S. Brunonis de predestinatione. Magnam adserit questionem, quare Dominus alios elegerit, et alios reprobauerit; et maximam solutionem dicit, ita placuisse Domino, II, 60. Nihil Deum latet, nulla simulatio eius oculis absconditur, omnia uidet, cogitationi respondet, II, 44. Quamuis per subiectam creaturam Deus aliquando uideri, et audiri potuisset, nunquam tamen in propria essentia uel uideri, uel audiri potuit, II, 233. Deus commune nomen est, et sicut ad Patrem, ita et ad Filium pertinet, et ad Spiritum sanctum. Sed quia predixerat »in principio fecit,« necessario Pater intelligitur, quia per principium, id est per Filium operatus est. Prima itaque persona Pater, secunda principium, id est Filius, tertia uero Spiritus Dei, qui super aquas ferebatur, per quem Spiritus sanctus manifestissime demonstratur, II, 528.
    Diabolus. Nomina quibus nuncupatur diabolus, serpens ille antiquus, explicantur, II, 334. Que sunt eius artes, ut Ecclesiam, sanctasque animas perdat, 335. Cibus diaboli, et refectio peccatum est. Qui plus peccat, maiora ei conuiuia parat. Nulli igitur sic ei seruiunt, sicuti mali reges, et principes, sicut omnes auari, et diuites. Isti enim non solum peccant, sed alios secum peccare compellunt, II, 522.
    Dies festiui. Sabbatum sanctificare est a bonis operibus non cessare. Cum enim Sabbatum per se sanctum sit, qui bene operatur, fit sanctus, I, 71. In diebus festiuis etiam a licitis uacandum est, cum urgeat Ecclesie mandatum; Christiani scilicet abstinere debent a solemnitate nuptiarum, choreis, et clamorosis uenationibus, I, 72. Dies septimus, in quo Deus quieuit ab opere creationis, quod patrarat, sanctificatus dicitur ab eo, id est declaratus sanctus, ut ab omnibus hominibus sanctus haberetur, et unusquisque ab operibus seruilibus cessaret, et multo magis a  malo, 172. Qui dies solemniter colendi in lege Moysi prescripti fuerint, declarantur, I, 84. Ut autem Deus ostenderet quanti intererat obseruantia die Sabbati, et cessatio a quocumque opere seruili, precepit Moysi, ut lapidibus obrutus interiret homo ille, qui die Sabbati inuentus fuit colligens ligna in solitudine, I, 183. Hebreis interdictus fuit usus panis fermentati a prima die Paschatis, usque ad septimum diem. Huius precepti significatio exponitur, I, 60. Solemnis agni Paschalis immolatio uerum Christi sacrificium pro humani generis redemptione premonstrabat, I, 58.
    Diluuium. Propter peccata hominum, qui in malum uniuersi, et in deprauationem abierant, misit Deus diluuium aquarum in terram. Merito omnia perduntur cum homine, quecunque facta sunt propter hominem; hoc est enim quod ait: Finis uniuerse carnis uenit coram me; id est sic mihi placet, sic a me dispositum est, ut omnis caro finiatur, et simul cum terra disperdantur homines; et ea, que facta sunt propter hominem. In hoc enim ipsam terram disperdidit Deus, quia multo plus ante diluuium fecundior fuit. Unde et post diluuium carnes ad uescendum concesse dicuntur, I, 17. Quid per fontes abyssi magne, et quid per cataractas celi, que aperte in diluuio dicuntur, intelligendum, I, 18. Recordatus est autem Ne, etc. Deus nunquam obliuiscitur; sed recordari dicitur, cum peccatoribus miseretur. Quare diluuii finem imponere uolens, adduxit spiritum super terram, et imminute sunt aque; scilicet uentum serenitatis induxit in terram, inuisibilique uirtute tanta aquarum copia disparuit, et telluris facies iterum habitabilis reddita est, 19. Posuit insuper et signum, quod inter Deum, et hominem omni tempore maneat in eternum, arcum scilicet, de quo suo loco dictum est, 20.
    Diues, qui non in Deo, sed in huius mundi diuitiis spem habet, postquam dormierit, et mortis somno oculos clauserit, nichil secum auferet. Aperiet oculos in resurrectione, et nichil inueniet. Tollit enim de hac uita uentus urens; id est malignus spiritus, qui et uiolenter animas tollit, et quas tollit, eternis tormentis exurit, I, 268. Nemo erga diuitias nimio amore afficiatur; multoque magis caueat, ne iniuste eas congerat, I, 423. Omnes diuitie inique sunt, que auare retente propriis dominis nocent, uel que ex equalitate non expenduntur. Tunc enim ex equalitate eas expendis, si et tibi tantum reseruas, quantum sufficere possit, et cetera indigentibus largiaris, II, 194.
    Doctrinam euangelicam non solum ad mensuram, sed suo tempore dare oportet. Non enim omne tempus aptum est doctrine, nec equaliter omnibus, nec omnia omnibus predicare oportet II 182.




E
    Ecclesia. Paradisus uoluptatis, quem a principio Deus plantauerat, sanctam Ecclesiam designat. Et bene a principio eam plantasse dicitur, quia ante mundi constitutionem eam elegit, 8. Pertinent ad Ecclesiam, qui eius fidem profitentur; in ea immolatur, in ea sacrificatur, et extra eam non est ueri sacrificii locus, I, 49. Ecclesia in Christo nascitur, et renascitur, sola Ecclesia in Christo fundatur, I, 61. Uno eodemque tempore et Ecclesia, que per lunam significatur, initium habuit, et Christus sol iustitie uenit ad occasum. Sicut enim de latere Adam dormientis Eua facta est: ita de latere Christi in cruce pendentis Ecclesia fabricata est, I, 521. Qui in ea usque in finem non remanent, peribunt, I, 61 et seqq. Solis Ecclesie filiis de agno comedere licet; ceteris uero, qui sunt extra Ecclesiam, uetitum est, 62. Diuinam uindictam sibi prouocant, qui ad ecclesiasticas dignitates ambitiose ascendunt, 69. Primitiua Ecclesia a Christi passione usque ad tempora Constantini imperatoris, maxima ex parte de SS. Martyribus constructa est; inde uero usque ad tempora Antichristi tota Ecclesia tabernaculi atrium uocatur. Unde insolito modo multo maius est atrium tabernaculi, quam ipsum tabernaculum. Est igitur atrium tabernaculi Ecclesia confessorum, que a tempore prefati principis ubique gentium dilatata est, 49. Ecclesia Spiritus sancti oleo ungitur, id est sanctificatur, ut non sit in ea nec macula, neque ruga, I, 152. Maxima in ueneratione haberi debent ecclesie, quod in eis habitet Dominus, et dum sacra peraguntur silentium omnibus adstantibus prescriptum est, I, 158. Qui Ecclesiam diligunt, eamque tuentur, in dilectione eius, et defensione confirmentur, quia uirtus miraculorum, atque Spiritus sancti gratia usque ad consummationem seculi illi non deerit, I, 95. Non solum militans Ecclesia, sed etiam triumphans, et gloriosa in arca testamenti figurata est, 87. Usque ad consummationem seculi Christi corporis, et sanguinis sacramentum offerre non cessabit, 113. His, qui sunt extra Ecclesiam, nullum  sacrificium, nulla abstinentia, nullaque carnis maceratio prodest ad salutem, 130. Que sit Ecclesie spiritualis potestas, I, 149. Eius est separare noxios Christianos a bonis, et fidelibus, et uarii sunt modi huius separationis, aut excommunicationis, I, 149. Usque ad consummationem seculi tota Ecclesia Christi sanguine expiatur, et sanctificatur, I, 158. Bona Ecclesie alienari nequeunt, I, 169. In lege ueteri semel Deo consecrate possessiones nec uendi, nec redimi poterant, I, 171. Qui Ecclesie uniuerse docenti contradicit, magne superbie arguitur, I, 183. Qui eius constitutiones, que et Dei sunt, custodire, et obseruare recusant, ab Ecclesia pelli, et ab omnibus damnari, et excommunicari debent, 183. Ecclesia nullius gentis fidem suscepit; et ipsa quidem tandem dominabitur omnibus, cui preter Deum nemo dominabitur, I, 167.
    Ecclesia nulli clauditur; quicunque fidem catholicam profiteri promittat, admittitur in ea, I, 207. Nunquam Ecclesia episcopo careat; et nunquam hoc nomen in ea deficiat, I, 210. Sancta Ecclesia preter iustos, ex impiis etiam, et peccatoribus, et insensatis constituta est, I, 212. Contra diabolum fidelis pugnare non intermisso prelio debet; quia ei per hereticos, et per malos Christianos continuo insidiatur, I, 12. Cum aliquis propter peccatum suum de paradiso, id est de Ecclesia eiicitur, ne ad lignum uite, id est ad Christi carnem participandam accedere presumat, ab eius ministris interdicitur, I, 13. Ecclesia semper loqui debet; etiamsi a malis non audiatur. Tunc enim uel boni meliores fiunt, mali autem de iniquitate nullam excusationem habent, I, 251. Extra Ecclesiam catholicam nec recta sacrarum Scripturarum intelligentia, nec meritum bonorum operum haberi potest, I, 268. Lucet semper in Ecclesia columna ueritatis, cuius splendore omnes illuminari possunt. Omnia enim manifestantur credentibus, I, 280. Quamuis plurimas erumnas, et labores passa sit Ecclesia, ab his tamen semper emersit; quia nemo ex tyrannis, et persecutoribus suis terminos a Deo positos est pretergressus; nam uel morte, uel conuersione, uel potestatis amissione, uel alia qualibet occasione ab insania, et iniquitate quieuit, I, 287 Catholici principes custodes, et protectores Ecclesie relicti sunt, ut in ea fidei et doctrine integritas seruetur, I, 290. Multi sunt in Ecclesia pietatem simulantes: sed Deus non uerba, sed corda intuetur, I, 295. Plus in tribulationibus, et aduersitatibus sancta Ecclesia dilatata est. Cuius quidem termini sunt a solis ortu, et occasu, ab aquilone, et mari, I, 305.
    Ecclesia non solum electorum est, sed ex malis etiam et peccatoribus constat, sicuti ex sapientibus et insipientibus, I, 331. Laus Christi canitur in Ecclesia magna, que Ecclesia catholica et uniuersalis est, non in una parto mundi, sed in toto mundo diffusa, I, 340. Quamuis multe sint Ecclesie per totum mundum disperse, una tamen est Ecclesia, quia una est fides omnium; et qui nondum in hanc sanctam Ecclesiam intrauerunt, adhuc in tenebris et errore sunt, et nondum ad lucem et ueritatem peruenerunt, I, 384. Dicitur Ecclesia hereditas Christi, eius sponsa, gloriosa acquisitio, quam suo sanguine sibi comparauit, I, 392. Ex Iudeis et Gentilibus facta est, et in ea, uterque populus sub eodem duce et pastore coniunctus. In fine seculi ex his unus grex fiet, I, 393. Sufficit nobis hoc in Ecclesia predicare; quia Christus Deus et rex noster est in eternum; et quia ipse nos regit et diligit, nunquam de eius regimine recedamus, neque unquam ad aliam doctrinam transeamus, et quecunque precipit humiliter faciamus, et nullum alium rectorem suscipiamus, et sufficit nobis, I, 395. Multipliciter Dominus Ecclesiam locupletauit; quia sapientia, et scientia, fortitudine et pietate, uirtutibus et honestate, gloria, et honore, et omnibus bonis eam ditauit, I, 430. Ecclesia unam eamdemque doctrinam ab initio usque adhuc docet et annuntiat, I, 436. Omnes Ecclesie per totum mundum constitute unius, et uniuersalis et catholice Ecclesie membra sunt, I, 437. Domus Dei Ecclesia est, cuius amor Christum comedit, et inseparabiliter sibi coniunxit, I, 444. Tota S. Ecclesia columba uocatur; quia simplex et innocens est. Ministrorum eius predicatio noua non sit, et peregrina, sed firma et auctoritate plena, I, 437. Fecit igitur Dominus uiam sibi in mari, et semitas in aquis multis, quoniam ex quo mundus iste ad fidem eius conuersus est, per eum inuisibiliter ambulare, et Ecclesias suas ubique uisitare non cessat, I, 464. Firmum habet Ecclesia fundamentum; ideoque nec pluuias timet, nec flumina, nec uentum. In omnia secula fundata est Ecclesia; quia eius fundamentum Christus est, I, 470. Ecclesia castellum est, et non qualecunque, sed forte et insuperabile, utpote supra montem positum, muro circumdatum, et angelorum exercitu, uirtutumque presidiis armatum.  II, 177. Sicut ex multis lapidibus ordine, et ratione compositis una domus efficitur; ita ex multis hominibus dilectionis, et fraternitatis amore sociatis, una Ecclesia constituitur, II, 483.
    Eleemosyna. Quantum Deo accepta sit eleemosyna, quamque mercedem accipiat, II, 57.
    ELIAS propheta apparuit apostolis cum Moyse in monte, quando Christus transfiguratus est ante eos, II, 85. In fine mundi uenturus est ad predicandum Euangelium Christi, et tunc Iudei conuertentur, II, 86.
    Episcopi. Quantum ad tutelam fidei eamdem curam de omnibus sibi subiectis, quam de propriis filiis prelatum habere oportet, I, 77. Episcopus, si quem sciuerit praua spargere dogmata in populo suo, et compescere non studuerit, peccatum seductionis in episcopum redundabit, 77. Quanta inesse oporteat episcopis sapientia, quantusque omnium uirtutum splendor, I, 90. Nisi perfectam Dei, et proximi dilectionem, que in cocco bis tincto figuratur, nisi per mentis, et corporis candorem, et castitatem, que in bysso significatur, onus officii sibi impositi episcopus ferre non ualet. I, 102. Apostolorum exempla pre oculis habeant episcopi, eorumque gloriosa gesta imitentur, I, 103. Semper ergo, ita S. Bruno, Sanctorum Patrum sit memor antistes, semper qualiter uixerint, et Deo seruierint, recordetur: imitetur eorum uitam, sequatur doctrinam, teneat operationem. Quomodo his satisfaciet, qui eorum gesta, et opera legere non curat? Ibid. Maximam sanctarum Scripturarum intelligentiam habere debent episcopi, ut diuino uerbo populum suum erudire ualeant ad salutem, 103. Nubibus assimilantur. Illi enim sunt, qui super terram pluunt, et pluuiis doctrine spiritualis totam terram irrigant, I, 367. Pontificalia episcopi indumenta ad excelsam, et quasi celestem eius dignitatem ostendendam prescripta sunt, I, 105. Cum populi ad percipienda sacramenta conueniunt in Ecclesiam; tunc precipue a pastoribus instituendi sunt, et preparandi, I, 103. Quid significent uerba illa Sanctum Domino, que in auro scripta pontifex in fronte defert, I, 106. Quanti referat pontificem sapientem esse, I, 106. Liber Exodi precipue ab episcopis et sacerdotibus legendus est, et meditandus, I, 111. Sanctificatur autem episcopus, quando sacram legem, et diuina uolumina ad meditandum, et docendum suscipit, et non se labiis tantum, sed toto corde seruare promittit, I, 111. Postquam descripsit S. Bruno qualitates, que in eligendis ad episcopatum coruscare debent; uita scilicet illibata, purissima, et numquam reprehensibilis, de episcopi electione hec habet: A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Quomodo autem se gerere debeat in episcopatu, ita prosequitur idem S. antistes: Luceat autem usque mane coram Domino, et donec de hac misera, et tenebrosa uita exeat, Dei populum predicare, et illuminare non cesset; ut hac nocte finita, oriatur ei sol iustitie, et ingrediatur illum diem, de quo Psalmita ait ps. LXXXIII: Quia melior est dies una super millia, I, 101. Deinde eos sic hortatur: Audiant episcopi, quare ordinati sunt, quare, et a quo constituti sunt. Non utique ad tyrannicam, et secularem potestatem exercendam, sed ad speculandum, et predicandum, et contra hereticos, et malignos spiritus pugnandum, I, 302. Unicuique episcopus satisfaciat, maxime si potest, I, 128.
    Episcoporum et sacerdotum est, quotidie se meliores reddere, I, 137. Quid credere, et prestare debent episcopi in eorum consecratione, I, 141. Eorum munus est maiora Ecclesie sacramenta conficere, et administrare, I, 174. uerum qui grauiora patrauerint crimina, iuxta canones id uetantes, ad sacros ordines non admittant, I, 161. Quare qui ad sacrum ministerium ordinari petunt, testimonium boni nominis habeant; quo constet nichil turpe, aut inhonestum eum egisse, I, 162. Disciplina, que doctrina, et institutio religionis dici potest, cum omnibus hominibus necessaria sit, illis autem quam maxime, qui alios regere, et docere debent, I, 303. Episcoporum consensus, et conformitas in tradendis Ecclesie doctrinis magnam fidelibus letitiam, et Deo laudem parit, I, 432. Quia Christus ad suam dulcedinem apostolos informauit, ut omnes populos diligerent, et sanarent, et ad beatitudinem inuitarent; episcopi, qui sunt eorum successores eadem in dulcedine eos imitari, curent, I, 437. Non sit eorum predicatio noua, et peregrina, sed firma sit, et auctoritate plena. Dormiant inter medios cleros, hinc nouum, inde uetus habeant testamentum, inde suscipiant, quod aliis predicent, inde cibum sumant, quo alios nutriant, 437. Eadem de studio sacrarum litterarum, cui uacare debent episcopi habet, II, 179. Ecclesia nauicule in medio maris a furentibus uentis agitate assimilatur, cui imperio Christi domini sedatis fluctibus tranquillitas redditur, II, 45. uidetur aliquando Christus in ea dormire, cum fideles suos  inter angustias, et afflictiones esse permittit; sed ut eius auxilium implorant, eo non destituuntur, II, 45. Mercenarius autem est ille episcopus, qui in pascendis, et regendis ouibus sola temporalia, et transitoria querit; qui non amore celesti patrie, sed pro lucro, et mercede rerum temporalium oues dominicas pascit, II, 251.
    Eucaristie sacramentum. Cum in communione eucaristica corpus, et sanguinem Christi Domini accipimus, eius passioni communicamus. Ille enim uerus est Agnus, qui in cruce pro nobis immolatus est, cuius sacrificium mystice in missa renouatur, et sub speciebus panis, et uini substantialiter, et spiritualiter traditur, I, 58 et 59. Declarat S. Bruno, quare duos agnos, mane unum, uespere alterum Deus sacrificari sibi iusserit. Quamuis, ait, duo agni unum idemque significent  aliter tamen quotidie in Ecclesia, aliter in cruce immolatus est Christus. Hic enim a fidelibus cum pietate, ibi uero a Iudeis cum crudelitate immolatus est. Et quidem mane, et uespere noster quoque agnus immolatus est; quoniam Christus Dominus noster mane a Iudeis iudicatus est, condemnatus est; uespere autem in cruce pendens emisit spiritum, 113. De immolatione uituli hec affert. A. N. ad cap. I. Leuit., 125. Unum eumdemque uitulum et Moyses, et Iudeorum populus, et Ecclesia immolat: Moyses quidem significando, Iudei peccando, Ecclesia commemorando. Non ore tantum, sed corde, id est cum fide, et puritate anime corpus, et sanguinem Christi sumere debemus. Qui sunt indigne participantes, I, 59. Iniquis sacerdotibus interdicitur, ne corpus, et sanguinem Christi conficiant; itemque malis christianis ne recipiant, I, 82. Quemadmodum Hebrei ipso die, quo comederunt Pascha egressi sunt de Aegypto; ita qui corpus, et sanguinem Christi Domini participant a peccatis prauisque consuetudinibus recedere tenentur, I, 82. Berengarius heresiarcha primus quidem fuit qui uerum Christi corpus in eucaristia contineri negauit: impugnauit etiam in misse sacrificio fieri transubstantiationem panis et uini in corpus et sanguinem Domini, I, 139. Preclara est Brunonis ad episcopos et sacerdotes allocutio, qua luculentum prebet testimonium de acta in altari transubstantione panis et uini in corpus et sanguinem Domini. Huius autem Aaron, inquit, uos et episcopi et sacerdotes filii estis: accedite ergo, et immolate: effundite sanguinem uituli per circuitum. Quid aliud namque facitis, quotiescumque sanguinem uestro ministerio confectum nobis ad bibendum tribuistis, nisi ad instar filiorum Aaron circa altare cordis nostri sanguinem funditis? 126. De hostia, que in Christi commemorationem mirabiliter fit, comedere licet; de illa uero, quam ipse iehsu in ara crucis obtulit, nulli secundum se comedere licet, I, 138. Memoratur discipulorum scandalum, qui cum male intelligerent Christum, quod eis diceret, se daturum eis carnem suam ad manducandum, abiere retrorsum, quod carnem Christi, quam uidebant, non in sacramento, sed in frusta concisam se comedere debere arbitrabantur, 138. Offeri Christus se ipsum in holocaustum, quoniam et si Sacerdotum ministerio fiat, ipse tamen carnem, et sanguinem suum immolat, et sacrificat. Non enim sacerdotis, sed ipsius est uox, que dicit: Hoc est corpus meum, et, Hic est calix noui testamenti in meo sanguine, qui pro uobis, et pro multis effundetur in remissionem peccatorum. Hac enim uoce totum sacrificium immolatur, et sanctificatur, I, 141. Hic notari poterit traditio forme consecrationis tum panis, cum uini in missa, ut illa elementa corpus et sanguis Christi efficiantur. Eadem etiam pag. dicitur, quod si pontifices, et sacerdotes super Christi corpus expansas, et eleuatas manus habeant; unus tamen est pontifex iehsu, qui sanctificat, et benedicit, cuius uirtute ineffabili in sui corporis sanguinisque substantiam panis, et uinum conuertitur. Quid in eucaristia contineatur, et quomodo ad eam sumendam accedere debeamus, I, 157. Castitas maxime curanda est sacramentum corporis et sanguinis Domini sumentibus, 157. Qui Christi conficit sacramentum, qui ad eius carnem, et sanguinem sumendum accedit, morum honestate, et uirtutum suauitate redoleat, 157. Christus, qui est sacerdos magnus secundum ordinem Melchisedech admirabili potentia panem et uinum in sui corporis et sanguinis substantiam uertit, suisque discipulis dedit, dicens: Accipite, et comedite: hoc est corpus meum, etc. Quid de se sentire debent ad sacram eucaristiam accedentes; eorum maior erit gratie acquisitio, quo profundior fuerit humilitas, II, 43. Nunquam Christi carnem ante hoc sacramentum corporaliter quisquam comedit; numquam, nisi hoc sacramentum fieret corporaliter, eam comederet quisquam. In hoc igitur comeditur, et comesta non minuitur; que numquam comederetur, nisi panis iste Christi benedictione in eam substantialiter mutaretur. Est enim hec mutatio dextere  Excelsi, II, 237. Qui manducat Christi corpus, et bibit eius sanguinem fit unum cum ipso, II, 238.
    EuA. Ex una Ade costa diuinus opifex Euam mulierem formauit, deditque ei in adiutorium, ut filios procrearet, et indiuiduam uite consuetudinem secum duceret, I, 10. A diabolo tentata de fructu uetito gustauit, porrexitque uiro suo Adam, qui pariter de eo comedit, et uterque cum maxima sui, suorumque descendentium ruina, et calamitate in Dei offensam inciderunt, I, 11. Idem confirmatur, I, 457. Ubi pro tantorum malorum causa adducitur colloquium, quod cum serpente habuit Eua cuius assentationes, uel potius insidias uitare debuerat.
    Euangelia. Euangeliorum consensus cum libris ueteris Testamenti diuine eorum auctoritatis est argumentum, I, 85. Unumquodque Euangelium per se uniuerso mundo sufficeret ad fidem, doctrinam, et salutem, I, 91. Nunquam euangeliste a ueritate deuiant, numquam falsa loquuntur: quecumque dicunt, uera sunt, iusta sunt, munda et nimis credibilia sunt, I, 97. Cum in ueritate docenda plene concordes sint, omnem fidem sibi uindicant, I, 97. Euangelium testimonium reddit Ecclesie, sicut uetus Testamentum Tabernaculo, I, 117. Diuine Scripture non nisi sancte, et a sanctis tractande sunt, I, 97. Gloria Noui Testamenti longe splendidior lege Moysi, I, 123. Semper uiget euangelice legis propagatio, nouasque gentes, et populos ad Ecclesiam adducit, I, 288. Perfecte concordant euangeliste in his que de passione Christi cum Prophetis, presertim Dauid, et Isaia, quod uerum esse illorum testimonium nullo modo dubitari potest, I, 339.
    Euangeliste. In quatuor animalibus figurati fuere Euangeliorum scriptores. In primo animali, quod faciem hominis habere describitur, S. Mattheus apostolus representatur, ipse enim a Christi natiuitate incipiens perfectum hominem, et de hominibus natum eum ostendit esse, totam eius ab Abraham usque ad ipsum genealogiam describens. Marcus leonis faciem habere uidetur, in cuius Euangelii principio uox in deserto clamare describitur. Lucas autem beatus bouis faciem habet, quoniam a Sacerdotio scribere incipit, quod maxime propter sacrificia institutum est. Bos autem inter alia sacrificia maior est hostia. Quare autem aquile faciem Ioannes habeat, ipsius Euangelii initium apertissime ostendit. In principio, inquit, erat uerbum, et uerbum erat apud Deum, et Deus erat uerbum, II, 525.
    Excommunicatio. Qui habent potestatem excommunicandi in Ecclesia, et quo ordine indicenda sit excommunicatio, II, 89 et 90.




F
    Fides. In fide suscipienda nulla mora esse debet, I, 52. Hominis enim primogenitum est fides, sine qua impossibile est placere Deo. Hec omnium uirtutum prima in mentibus fidelium nascitur: hec prima a sacerdotibus in Christianorum cordibus gignitur. Sed quia fides sine operibus mortua est, his uiua, et operans redditur, I, 63. Per fidei fortitudinem, et baptismi gratiam peruenitur ad coronam, I, 64. Sola ueritate reuelata contenta esse debet, nec cum hereticis curiosa, et absona consectari. Omnes enim illorum conatus a diuinarum Scripturarum lumine conteruntur, et dissipantur, I, 66. Fides est ueluti ostium, per quod nostri pectoris tabernaculum Christus ingreditur, I, 126. Que de Christo credenda sunt, diserte ibidem exponuntur. Errores in fide lepre assimilantur. Quicunque ergo de ipso Deo, et de fide christiana male credit ille in capite habens lepram, in capite etiam portat, I 151. Quam graue sit incredulitatis peccatum, I, 187. Qu fidem non habent, nullum eorum opus imputatur ad meritum uite eterne; cum fides sit principium meriti, 322. Quod ex fide non est, malum dicitur, non quod omnia infidelium opera mala sint, sed quia carent bonitate supernaturali merente uitam eternam, nec ordinantur ad finem ultimum, I, 406. Nulla alia fides est, que saluare possit, nisi fides Christianorum, I, 406. Merito S. Ecclesia neminem ad se uenientem recipit, nisi prius fidei ornamento indutus fuerit, II, 487. Christus Dominus sue uirtutis potentiam, non sibi, sed fidei ascribit, et quod ipse facit, hoc fidem facere affirmat, I, 487. Propter modicam fidem Petrus in fluctibus mergitur, II, 487. Fides est uirtus quedam, per quam ea, que dicuntur nobis, et si nondum appareant, certissime tamen credimus, et fieri non dubitamus, II, 488.
    Filius si bonus fuerit, non portabit iniquitatem patris; si uero malus fuerit, et suam et patris iniquitatem luendo sustinebit? Quod si et pater bonus fuerit, et a patris bonitate filius non recesserit, multo maioribus bonis ditabitur, I, 71.
    Fortitudo. Tertia cardinalium uirtutum ponitur fortitudo.  Huius possessio adeo est necessaria, ut sine ea sapientia, et iustitia inutiles esse uideantur. Non in corpore, sed in mente, sedet hec firmitas, seu constantia, qua iniurias superamus, aduersa omnia toleramus, et prosperis non eleuamur. Hac fortitudine qui careant qui sint, II, 493. Illa tamen habuerunt Sancti, qui nec uitiis, nec tormentis, nec blanditiis superari potuerunt, II, 493.




G
    Gigantes. Confutatur eorum opinio, qui gigantes a concubitu malorum angelorum, seu demonum cum mulieribus procreatos excogitarunt. Fuerunt homines non tam statura proceres, quam uirium robore, et potestate famosi, I, 16.
    Gratia Dei. Spiritus sancti gratia lumen ac presidium nobis prestat, neminemque deserit, nisi prius deseratur. In columna nubis per diem, et in columna ignis per noctem, que populum Isreliticum precedebat, figurabatur, I, 63. Hec autem columna S. Spiritus gratia est, que nos et a uitiorum estu defendit, et ne errorum uitiis inuoluamur, illuminat, I, 63. Sancti quidquid sancte agunt, diuine gratie uirtute operantur, I, 68. Sanctorum dies impleri dicuntur, cum per gratiam, qua ante secula predestinati sunt ad gloriam, uiuent in eternum, I, 83. Electio ad gloriam, et misericordia tota in Dei uoluntate est, I, 122. Quanta sit Dei misericordia erga peccatores, lacrymis, et uera penitentia eam implorantes, ex hoc docemur, quod sanguis Christi pietate et misericordia plenus, et qui sola pietate et misericordia fusus est, eis gratiam impetrat remissionis, etiam si magnis peccatis grauati fuerint, I, 155 et in adnot. Duobus modis mundatur peccator, scilicet penitentia contritionis, et in bone uite perseuerantia, fidelique Dei adhesione, I, 156. Quidquid boni agimus a Dei gratia accipimus, eique reddere debemus, I, 177. Iterum docemur, bona opera nostra non nostre potestatis esse, sed ab eius Spiritu afflante et adiuuante prouenire, I, 179. Item 262, 264, ubi dicitur: Dei esse cor nostrum emollire et ad bene agendum inclinare. Donum Dei esse reminiscentiam, et dolorem ante acte uite, et preparationem ad salutem, I, 262. A iusto nunquam aufert Deus oculos misericordie, id est gratie sue adiutorium, nunquam eius obliuiscitur, sed semper eum aspicit. Hec recogitans in angustiis non concidat animo, I, 282. Reminiscentia male ante acte uite, ut compungamur, donum Dei est, et future glorie preparatio, I, 282. Quamuis predicatores uerbi Dei retia tendant; ipse tamen interius corda conuertit; ex quo necessitas gratie euincitur; cum scriptum sit Ioan., 15, 6: Sine me nichil potestis facere, I, 289. Gratia Dei nullis precedentibus meritis datur, quare omnis uirtus, constantia et fortitudo sanctorum, non ipsorum, sed Dei est, I, 353. Si ergo unusquisque sanctorum, qui in celis est, uel post iudicium futurus est, singulariter interrogetur, Quomodo huc uenisti, uel quomodo huc intrasti? Quid aliud respondere poterit, nisi, Misericordia me adduxit, I, 367. Beatus ille, quem Dominus sua pietate elegit, et de tanta hominum multitudine sibi assumpsit: iste enim perire non poterit; sed absque ulla dubitatione bona sibi predestinata percipiet, I, 429. Gratia Dei, que pluuia celi dicitur, non est coacta, sed uoluntaria, quia et sponte datur, et sponte suscipitur, I, 436. Ubique, et in omnibus Dei adiutorium querendum est; quia ubique, et in omnibus necessarium est; quia sine eius adiutorio nichil facere possumus, I, 446. Omnia uitia, et peccata machinamenta diaboli sunt, que uerbo Dei obsistunt, ne ad cor hominis penetrare ualeat. uincit tamen uirtus, et potentia Dei, et quamuis miser homo in uia iniquitatis clausus et ligatus sit, inde tamen eum trahit, et ad uiam ueritatis reuocat, I, 531.




H
    Heretici ranis assimilantur, qui et loquacitate omnes inquietant, et sua immunditia cuncta commaculant; non aliunde ueniunt, sed de aquis ascendunt, quoniam male Scripturas intelligendo, peruerseque exponendo ibi errores concipiunt, et ibi heretici fiunt, I, 54. Cisternas quodammodo ad aliorum interitum effodiunt heretici, qui Ecclesie dogmata ab omni antiquitate firmata, ac stabilita scriptis suis uel impugnant, uel in dubium reuocant, I, 77. Simon magus Romanam plebem seduxit, uiolauit, corrupit, multisque magicis illusionibus sibi deuinxit, I, 80. Quid agendum sit cum hereticis, de quorum errore nullum dubium est, I, 155. uix cognoscitur heresis, ut horribilis et fetida detestanda; quare ueritatis, et fidei inimici se ostendunt, qui eos libenter audiunt, eorum scriptis delectantur, eorumque uersutias commendant, I, 175. Quem in fide suspiciosum habemus, ad sacerdotem, seu ad concilium episcoporum deferre debemus, ut sue doctrine rationem reddat, I, 174. Simul cum hereticis omnem eorum  peruersam scientiam, et doctrinam abominari debemus, quatenus sic destruatur, ut ulterius in memoria non habeatur, I, 196. Fingunt multoties heretici se Ecclesie compati, eiusque misereri, quasi in fide egrotantis, et a ueritate deuiantis. Unde quasi sanare eam uolentes, sui erroris ei predicant deceptiones, I, 226. Hoc modo se gessit Lutherus predicans Ecclesie reformationem. Heretici sic in tenebris quasi in luce ambulant; quoniam non minus in tenebris erroris delectantur, quasi sancti, et catholici uiri in luce ueritatis, I, 265. Fidei terminos heretici transeunt, quando plus, uel minus, quam catholica Ecclesia habet credere persuadent. Greges etiam diripiunt, et pascunt, quia quoscumque fideles Deo subripere, et decipere possunt, sui erroris doctrina pascunt et nutriunt, I, 264. Heretici sacras Scripturas adulterant, que recte a catholicis exposite contra ipsos retorquentur, I, 268. Bonis autem operibus steriles sunt, quoniam uere doctrine egestatem, et famem patiuntur. Rodunt autem in solitudine, quoniam in densa silua sanctarum Scripturarum ea, que intelligere non possunt, uiolenter rodunt, et lacerant, I, 272. Serius, aut ocius omnes hereses occidere, et catholica ueritas tamquam murus inexpugnabilis uictrix euasit, I, 273 Plures hereticorum de Ecclesia exierunt, qui maiores dignitates in ea habere non potuerunt, I, 272 Multo periculosior est mors anime, quam heretici interficiunt, quam sit mors corporis, ab homicidis illata; quoniam illa eterna est; hec autem temporalis; illa separat animam a Deo, ista solummodo a corpore diuidit. Merito igitur talis homo abominatur a Deo, qui omni fera crudelior est, I, 307. Heretici ergo tyrannis seuiores sunt; illi animas, isti corpora necant, I, 308. Porte mortis heretici sunt, et quicumque ad mortem, et perditionem animas omnium trahunt. Talis porta fuit Simon Magus, tales Arius, et Sabellius, et tales multi alii, quorum doctrina et persuasione multe anime periere, I, 313. Sed fraus omnis, et uersutia detecta, et confusa est; cum eorum errores, aliorumque omnium in fide errantium in publicis conciliis proscripti, ei damnati sunt, I, 370. Nestorius, et Eutyches male in Christo distinxerunt diuinitatem, I, 412. Marcionite, Manichei, Priscillianiste, et cum eis Simon Magus Christum non uerum hominem, sed apparentem dicebant, I, 458. Omnes heretici erroris caligine obscurati Nouum Testamentum corrumpere nituntur, pag. ead. Aduersus Deum iniquitatem illi loquuntur, qui de ipsa diuinitate disputantes peruersa dogmata introducunt, I, 459. Heretici doctrinas de longe non afferunt; a patribus non accipiunt; sed ipsi in se errorem concipiunt, I, 603.
    Hebrei. Primogenitus Dei Filius dicitur Isrel non natura, sed gratia. Hec enim gens a Deo electa pre ceteris dilecta fuit, I, 52. Hebrei in Aegypto quantum multiplicati fuerint narratur in I. cap. Exod.; ubi dicitur quod ex 75 animabus, que ex femore Iacob exierunt, tantum creuerat populi huius multitudo, ut facta numeratione eorum, qui ad bella procedere poterunt a 20 anno et supra, sexcenta tria millia uirorum, et quingenti sexaginta sex reperti sunt; ceterorum uero numerus multo maior uidetur exstitisse, I, 47. Huiusmodi gentem extraneam, quasi innumerabilem rex Pharao formidans opprimere, et exterminare cogitauit; quare mandauit primum obstetricibus Hebreis, ut masculos omnes proiicientes in fluuium occiderent, et feminas solum reseruarent, I, 48. Mittitur ad eos liberator Moyses, quos incredulos, et indociles optime noscens, petit a Deo, ut missionem eius portentis, signisque comprobare ualeat, I, 50. In Ismele, qui fratrem suum Isaac semper persequebatur populus Hebreorum designatus est, qui Christum cuius figura fuit Isaac persequi ad necem usque non destitit, eiusque fideles Christianos perpetuo odio insectatur, 24. Ductus in captiuitatem, quoties se peccasse confitebatur, et penitentiam agens Dei misericordiam implorabat, mox a misericordiosissimo Domino exaudiebatur, I, 51. Quam inaniter Hebrei gloriabantur se filios Abrahe esse, qui tamen eiusdem opera, et presertim fidem non sequebantur, II, 14. Hebreorum infidelitas, et effrenata impatientia uitulum aureum pro uero Deo sibi erexit, atque adorauit, I, 118. uelamen positum est super cor eorum, ne Scripturas intelligant, 123. Quotis uicibus Hebrei Deum tentauerint, et a fide defecerint, 408. Hebreorum regnum, uirtus, et potestas in tribus etatibus, quasi in tribus annis perseuerauit, uiguit, et floruit. Prima siquidem etas ab Abraham usque ad Dauid; secunda a Dauid usque ad transmigrationem Babylonis; tertia a transmigratione Babylonis usque ad Christum, I, 23. Eo tempore, quo Saluator noster occubuit, tenebre facte sunt, quibus et intus, et extra miseri Iudei sunt excecati, et facta est nox super eos, et caligo tenebrarum, I, 521. Ex hoc Iudei Christum precipue diligere debebant, quod diceret se pro ipsis tanquam perditis ouibus missum fuisse. Suscitabat  autem mortuos illorum, illuminabat cecos, curabat paralyticos, mundabat leprosos, sanabat hydropicos. Illi uero e contra benefactori suo detrahebant, I, 536.
    Homo. Creatio hominis totius Trinitatis opus fuit, factusque ad imaginem, et similitudinem Dei, sapientiamiustitiam, et bonitatem accepit. Eius conditor Deus omnibus creaturis terrenis prestantiorem hominem fecit. Constitutus homo in paradiso uoluntatis, si originalem innocentiam seruasset, beatam uitam in terris habuisset, et post eam eternam in celis felicitatem. Que scripta sunt a Moyse, ad imaginem Dei creauit illum, iuxta S. Brunonem intelligi possunt, ut talem corporaliter quoque homini imaginem daret, qualem Filius, qui utique Deus est, quandoque suscepturus erat, ante tempora disposuerat. Sic igitur non solum interior, uerum etiam et exterior homo noster Deo quodammodo adsimilis esset, I, 6. Non ad quietem, et uoluptatem, sed ad laborem nascitur homo. Extra paradisum factus in paradiso ponitur. Et quia otiositas inimica est anime, ne otiose uiuat, operari iubetur, I, 9 et 231. Ab esu uetiti fructus agnouerunt primi parentes, quid boni amiserint, et in quod malum offenderint, I, 11. Immortalitatem quidem qua donati fuerant propter peccatum perdiderunt et carne caduca, et transitoria subiecti sunt, I, 16. Et Adam quidem, ait A. N., mox ut comedit, mortuus est; non quod de hac uita confestim exiret; sed ut quandoque exiret, in se suscepit, qui si non peccasset, nullatenus unquam mortuus fuisset, I, 10. Cognouerunt autem Adam, et Eua, ex quo peccauerunt se esse nudos; quod et si prius nudi essent, nuditatem tamen in se non cognoscebant; quoniam ipsa eorum nitidissima caro ante peccatum quidem omni ueste ad intuendum delectabilior erat, I, 12. Item, 389. Talis est ergo conditio fragilitatis humane, ut necessitatem habeat Dei auxilii, ne in peccatum prolabatur, I, 19. Quicumque hominis non timet effundere sanguinem, saltem in eo uenerari debet imaginem Dei; fitque reus mortis, qui fratri suo mortem infert, ut supra, 20. Homines in sacris litteris pro peccatoribus persepe accipiuntur, I, 116. Dormit homo, si Deo non seruit; et cum non operatur, otium ei labor est, non requies, I, 235. Nemo autem terram inhabitans se defendere potest, ut terre puluere non tangatur. Militia ergo est uita hominis super terram. Unusquisque fidelium sua in conditione militare debet, ut coronam glorie consequatur, ead pag. 2. Otio dediti torporis tedio afficiuntur; laboriosis autem perbreue semper est tempus, I, 236. Hec est hominis uiatoris conditio, ut numquam eodem in statu permaneat; cum autem comprehensor fuerit, haud amplius immutabitur, I, 247. Conditionis nostre assidua cogitatio tentationibus claudit ingressum, I, 248. Ex hoc mundo migrantes homines nichil aliud secum deferunt, nisi uel consolationem de bonis, uel cruciatum de malis operibus, que egerunt, I, 249. Perfecta omnium rerum cognitio homini in hac uita non datur; hoc nobis in patria celesti reseruatur, I, 278. Cum corpus infirmitate, uel senectute destruitur; tunc maiori robore animus obfirmari debet. Defectio carnis sit anime fortitudo, I, 278. Cuiuscunque generis, aut conditionis fuerit homo, si Deum timet, et iustitiam habet acceptus est illi, I, 180. Nemo scit semitas suas; si enim sciret, domum non ignoraret: domus autem aut infernus est, aut paradisus. Sed, quomodo terminum sciat, qui principium ignorat? In Dei namque dispositione unius cuiusque natiuitas, dies, et anni, tota uita, et uite terminus disposita sunt, I, 287.
    Homo in prosperitatibus facile separatur a Deo, I, 300. Sine innocentia miseri sumus; felices uero, si eam habeamus, I, 311. Ad hoc homo factus est, ut Deum timeat, et mandata eius custodiat, I, 362. Que sit humana conditio per Ade peccatum uiolata, I, 376. Mali homines in libro uiuentium scripti non sunt; sed ideo ex eo delentur, quia in eo scribi non permittuntur. Liber autem ille nichil aliud est, nisi memoria omnipotentis Dei, in qua simul omnia et prima et nouissima continentur, I, 445. Nimiam terrenarum rerum sollicitudinem non curandam ab hominibus his preclare admonet S. Bruno, II, 33. Nullum animal in hoc mundo Deus creauit, quod pluris amoris, et dilectionis, pluris pretii, et honoris sit apud Deum, quam homo. Si igitur ea que propter hominem facta sunt, et que ad ipsius comparationem aut parua, aut nulla sunt, sine labore, et sollicitudine omnipotens Dominus pascit, quanto magis eos non derelinquet, qui ad eius imaginem facti eius gratie sunt reconciliati. Thesaurus hominis est cor eius: ibi enim et bona, et mala reposita sunt: inde honestatis, et turpitudinis, inde benedictionis, et maledictionis uerba prorumpunt, II, 65




I
    Incredulitas. Quare Christiani aliqui ex fide ad incredulitatem transeunt, ratio est, quia humana scientia inflati  Dei sermonem non seruant, eius mandata non custodiunt et plus mundum, quam Deum diligunt. Qui autem ueri Christi discipuli sunt, et fideles, digni sunt ut Christus eis manifestus fiat, ut cognita sapientia sint sapientes, cognita iustitia sint iusti, cognita ueritate sint ueraces, II, 274.
    Infernus. Postquam homo peccator in infernum descendit, iam, peccata sua flere non ualet. Neque huc reuerti licet, ut iterum penitentiam agat. Ibi autem non est nisi caligo, et tenebre, nisi miseria, et umbra mortis, nisi horror, et timor sempiternus, I, 243. Afflictiones, et cruciatus uite huius nullo modo penis eternis sunt comparandi, I, 56. Semper reprobi in inferno, et in tenebris erunt, eosque, et eorum propinquos, et familiares ignis eternus et inextinguibilis cruciabit, I, 250. Damnandorum aspectus in extremo iudicio ipsos sanctos terrore concutiet, I, 273. Nouissima hec utinam a mente fidelium non delerentur, I, 254. Locus ille penalis et celo, et terra, profundior est; merito profundissimus infernus appellatur, I, 254. Ignis ille inextinguibilis est, et semel succensus, non indiget, ut ulterius accendatur. Relictus autem damnatus in tabernaculo carnis sue semper affligetur; quia caro et anima in eternum cruciabuntur, I, 259. Cogitatio inferni quantum terroris excitare debet in peccatoribus, ut conuertantur, I, 283. Infernus locus est, quem ipse diabolus et fecit et aperuit; in solis enim tormentis, et tormentorum locis construendis delectatur. Non cessat quotidie aliis maiorem, aliis minorem parare foueam. Sed ipse quoque cadet in foueam quam fecit: quia ignis eternus ei paratus est et angelis eius, I, 312. Diuersis tormentis punientur impii pro diuersa peccatorum qualitate, I, 319. Item, 396. Pena malorum nullum finem habebit, I, 460. Magna quidem est misericordia que ex inferno inferiori animam liberat. Sicut in illa superna beatitudine alii ab aliis differunt in gloria; ita in inferno alii ab aliis differunt in tormentis, I, 485.
    ISAAC sacrificandus a patre Abraham Christi figuram gessit, quod, audito Dei mandato, sponte se ad immolandum dedit, I, 28. Accepit Rebeccam in uxorem, ex cuius progenie iuxta diuinam promissionem oriturus erat Messias, id est Christus, I, 29. Duplex fuit conceptus eius sensitque mater filios nascituros in utero pugnantes inter se, I, 31. Dominum consuluit Rebecca, qui ei reuelauit, futuram populorum diuisionem ex duobus infantibus ab ea nascituris; Iacob scilicet, et Esau, quorum primus populum electum presignabat, alterum populum reprobandum indicabat. Iacob dilexi, Esau autem odio habui,I, 31. Morti proximus benedixit Iacob, benedixit et Esau; sed diuersa benedictione, I, 32. Completis 180 annis mortuus est Isaac, sepultusque fuit a duobus filiis suis Iacob, et Esau, I, 39.




I
    IACOB minor Esau fratre suo, iuxta Dei electionem ab Isaac patre morti proximo benedictionem primogeniti obtinet, princeps familie sue constituitur, a cuius semine proditurus erat Christus mundi Saluator. Quid significat lapis super quem dormiuit Iacob, quid scala, que ei apparuit, quid angeli per eam ascendentes, et descendentes, I, 33. Quia Esau frater oderat eum, ex precepto patris, et matris profectus est Iacob in Mesopotamiam ad Laban auunculum suum, I, 33. Ducit in uxorem Rachelem, que cum ei filios non procrearet, Liam sororem eius sibi etiam desponsauit. Non absque figura, et mysterio hec gesta esse declarantur, I, 34 et 35. Dum reuerteretur Iacob cum omni familia sua, uxoribus scilicet, et filiis in terram suam, obuiam ei fuit angelus, cum quo fortiter luctatus est. Idem mysterium explicatur, 36; sicut mansuetudo eius, et humilitas, qui precibus, et muneribus Esau placare studuit, ne quid offensionis in utriusque occursu contingeret, I, 36 et 37. Cum Iacob peruenisset in Bethel, que domus Dei interpretatur, precepit domesticis suis, ut idola abiicerent, uestimenta mutarent, et mundarentur. Horum significatio, I, 37, exponitur. De celebri Iacobi oraculo: Non auferetur sceptrum de Iuda, etc. copiose agitur, 43. De duobus filiis Manasse, et Ephraim, quos patri egrotanti Ioseph presentauerat, quare Ephraim minorem natu benedicens Iacob pretulerit, declaratur, I, 42. Preclara est etiam expositio singularum benedictionum, quas S. patriarcha moriturus singulis filiis suis a Deo exorauit, in quibus utriusque testamenti figure, et mysteria mirifice adumbrantur, I, 42 et 43, etc.
    Ieiunium Christus nos docuit, quippe ipse innocens, et sanctus 40 dies, et 40 noctes ieiunando transegit, quare nos peccatores penitentia indigemus, ut ieiunio peccata expiemus, et Christum Dominum preceptorem nostrum imitemur, II, 16, etc. Bonum est ieiunium a cibis, sed  melius est a uitiis abstinere, 17. Ieiunium nostrum eum spirituali letitia est copulandum, ut hilariter Deo dare uideamur, quod nobis perutile est, nobisque eternam comparat retributionem, 31.
    IOANNES BAPTISTA. Hic est angelus a prophetis prenuntiatus, qui Christi reparatoris precursor destinatus, eius uias per penitentiam, et conuersionem hominum preparare debebat. Quis ergo is erat, de se dixit: Ego uox clamantis in deserto,II, 13 et seqq. Misit discipulos suos ad Christum, ut eum interrogarent, an esset, qui ex Patrum fide, et Scripturarum traditione uenturus erat, II, 57. Quare S. Io. Bapt. plusquam propheta dicatur, II, 58. Plurima de eodem habentur, 59. Quare Elias dictus fuerit, II, 113. Christum Dominum baptizat in Iordane, II, 114.
    IOANNES Euangelista. Ioannes non occisus fuit, sed in feruentis olei dolio missus, et in Pathmos insula in exsilio relegatus, magne afflictionis, et amaritudinis calicem bibit, II, 97. Ioannes Euangelista quasi aquila pre ceteris altius uolans Christum Dei Filium sine initio Deum esse demonstrauit, II, 310. Beatus Ioannes Grece Euangelium suum, et Apocalypsim scripsit, II, 339.
    IOB. Quanta fuerit cura eius in filiorum educatione, I, 222. Typus fuit Christi patientis, I, 221. Inuicta eius patientia commendatur, quod magnis afflictus calamitatibus Deum semper benedixit, et adorauit, I, 225. Ex diaboli seuitie totam sui corporis corruptionem Iob passus est, I, 226. De Christo plura testimonia prebuit; eum sibi adiutorem implorauit, et uehementer desiderare fassus est, I, 276. Mediatorem apud Deum Christum dicit, et conciliatorem pacis, I, 279. Ut Iob talis esset in sanctitate, non a se, sed a Deo dispositus est, I, 286. Iob bona omnia restituta fuerunt, et plenus dierum, ac meritorum mortalis uite cursum absoluit, I, 398.
    IOSEPH. Prediligitur Ioseph a Iacob patre supra reliquos fratres suos; et preclara ueste donatur. Illi inuidentes fratres, eiusque uisiones pro semniis, et deliramentis habentes eum perdere cogitarunt. Hec omnia ad Christum et ad Iudeos significandos traducuntur, I, 39. Ubi ostenditur quanta fuerit similitudo inter Iudeos ad Christi necem anhelantes, et fratres Ioseph, qui in eius exitum coniurarunt. uendidit Iudas fratrem Ioseph, uendidit Iudas apostolus Christum. Per Ruben fratrem alterum Ioseph, qui eum liberare nitebatur, illa pars populi intelligi potest, que in morte Saluatoris non fuit consentiens. Per hedum, quem occiderunt, mors Christi; per tunicam uero, quam in eius sanguine tinxerunt, caro Christi proprio sanguine cruentata designatur. Liberatur igitur a morte Ioseph, si eius tunica cruentatur; quoniam et Christus secundum carnem passus est, qui secundum diuinitatem mori non potest, ead.39. Noluit consentire in malum uxori Putiphar, innocens accusatus carcere traditur, nec uincitur eius probitas, sed patientia et abstinentia sustentatur. Tandem, quia Deus iustos opprimi numquam sinit, Pharao rex Aegypti, de uirtute quadam diuina Ioseph admonitus, non solum a carcere liberat; sed secundum in regno suo constituit, plenamque potestatem super omnem terram suam ei tribuit; fitque Ioseph Aegypti uniuersi saluator. Magnam sapientiam in Ioseph Pharao cognouisse ostenditur, quem totius terre principem, et dominum constituit, et ad docendos maiores et seniores ordinauit, I, 525. Cuncta sacramenta, que in hisce gestis et figuris continentur, in lucem proferuntur, I, 40 et 41. uenit Iacob seu Isrel in Aegyptum, uenerunt etiam omnes fratres Ioseph, et habitauit in terra Gessen, ubi mortuus est, I, 40 et 41.
    Iubileum. Quid intelligendum sit de iubileo ueteris legis, quod quinquagesimo quolibet anno solemiter indicebatur, I, 168 etc. Hic annus spiritualiter cepit, quando Christus Dominus noster de diaboli seruitute suo sanguine mundum redemit, et primam nobis possessionem, id est regnum eternum restituit, ac paradisi portas fidelibus suis aperuit, I, 168.
    IUDA SCARIOTH. Quam scelesta et sacrilega fuerit Iude proditio Christi Domini et preceptoris sui, qui eum ad apostolatum elegerat, in expositione ps. XLu describitur, I, 380. Rursum in Ps. LIu alterum de eodem proditore uaticinium habetur in illis uerbis: Quoniam si inimicus meus maledixisset mihi, supportassem utique, etc. Super que S. Eruno hec protulit: uulgare est, ut inimicus inimicum maledicat, et prosequatur, et de eo male loquatur. Sed ut amicus dominum, et magistrum aliquis tradat, persequatur, et maledicat, omnino absurdum, inconueniens, extraneum, et importabile est Erat autem Iudas usque ad id temporis unanimis cum Domino, sibique familiaris, eiusque secretorum, et consilii particeps, quem sicut ceteros diligebat, quamuis talem aliquando futurum esse sciebat, I, 409.
     Iudicium extremum. Que precedent signa extremi iudicii, quantusque timor uniuersi orbis, II, 113, 205, etc. Aduenit ira Dei, et tempus mortuorum, ut alii in eternum crucientur, et pereant; et alii iuste iudicati bonorum operum mercedem recipiant; mali uero exterminati etiam ipsam saluandi, et in patriam reuertendi spem amittant, II, 331.
    Iuramentum. De iuramento quid sit sentiendum agit S. Bruno, II, 25 et seqq.
    Iustitia. Inter uirtutes cardinales secunda recensetur iustitia, que est constans, ac perpetua uoluntas ius suum unicuique tribuendi, II, 492. Imprimis iustitia erga Deum habenda est. Nullum ius habet diabolus in humana natura. Deus, et non diabolus hominem fecit. Dei utique iuris est homo, ipse debet regnare in nobis, ipse debet possidere membra nostra, II, 492. Ille iustus est, qui ius suum unicuique tribuit. Ideo hoc nomen omnium sanctorum commune est, ut omnes sancti iusti dicuntur, quoniam hec in se ipsis iustitiam operantur, et uitiis expulsis, quod autem suum est Domino reddunt, II, 492.




L
    LAMECH. Quod duas uxores habuit Lamech, primus bigamus dicitur. Cain in uenatione interfecit, et adolescentulum, quem secum habebat, ut scelus suum celaret. Maiori pena multatus fuit a Deo, quam Cain fratris sui interemptor, I, 15.
    Lex Domini. Decem precepta a Deo populo Isrel data in monte Sinai inter tonitrua et fulgura in signum diuine potestatis, cui omnes homines parere debent, promulgata fuerunt, I, 71. Primum autem horum est, ut unius Dei adoratores simus, nec alium Deum cum eo colendum nobis proponamus. Hoc preceptum cum reliquis successiue explicatur, I, 71 et seqq. Lex Domini sancta, et irreprehensibilis est, non subuertens, non decipiens, neque interficiens animas; sed potius conuertens, et saluans, et ad beatitudinem perducens, I, 334. Omnis Scriptura que malum interdicit, et bonum agere precipit, lex Domini est. Cui uidelicet legi quicunque obedit et credit, secundum interiorem hominem et letificatur et hilaratur. Sicut e contra lex euangelica multo perfectiora precepta tradit, quam lex Mosaica, quod Christus Dominus eius auctor sanctiores uirtutes exercere nos iubeat, II, 28. Inter hec iniuriarum offensionumque obliuio precipue inculcatur, ut quibus cum aliqua intercesserit querela fiat reconciliatio antequam ad oblationem sacrificii nostri accedamus, II, 24. Illud certe admirandum est in Euangelio, quod omnibus hominum conditionibus uite uerba prebuit, ut unusquisque suo in statu salutem eternam consequi ualeat, II, 62. Qui aliter agit, cecus est, et in tenebris ambulat, et magnus meror, et tristitia eum exspectat, 335.
    Luxuria. Quamuis luxuria carni dulcis sit, anime tamen uenenosa et amarissima est, I, 579.




M
    Manichei et Ebionite. Horum primi uetus Testamentum non suscipiebant, alteri utrumque admittebant; sed cum baptismo circumcisionem, et reliquas ceremonias legales obseruandas dicebant, I, 154.
    MARIA uirgo . A Maria sorore Moysi Maria uirgo Mater Christi nomen assumpsit, que post Filium suum totius Ecclesie caput est, I, 65. Figurata autem fuit B. M. u. in uirga in arca testamenti reposita, que sieca fronduerat, I, 88 et 184. Eius intemerata uirginitas cum diuina maternitate coniuncta prenuntiatur in precepto Leuit. cap. XII purificationis mulieribus dato. Huic enim subiiciuntur quotquot hominis semen susceperint; non autem que inuiolata fuisset. Quod priuilegium soli Matri Dei concessum est, I, 147. B. M. u. Christum filium suum in templum adtulit, Deoque presentauit, I, 81. Preclarum uaticinium de ea habetur in ps.XLIu, precipue uero a uers. 11 usque in finem, et eximie ab expositore declaratur, I, 389 et seqq. Ibi de cultu pictarum imaginum B. M. u. mentio habetur, ex qua peruetustus, et laudabilis mos Ecclesie eas colendi euincitur. B. M. u. et terra uocatur, et celum: terra per naturam, celum per gratiam: terra, quia e terra facta est; celum, quia Dei habitatio est: ueritas igitur de terra facta est; quia Saluator noster de uirgine natus est; ipse enim et uia est, et ueritas, et uita, I, 483. Afferuntur rationes quibus Iosepho uiro iusto desponsata fuerit, II, 6 et seqq. Ut beatissima uirgo hac ex uita migrauit, super choros angelorum exaltata fuit, II, 343. Prefiguratam asserit Bruno cum aliis Patribus Mariam Sanctissimam in uirga Aaron, que posita in arca Domini, sicca edidit florem, et incorrupta peperit Saluatorem, II, 476.
     Matrimonium. Unio uiri cum femina, quam summus creator Deus ad humani generis propagationem Ade sociam dedit, in uiduam inter eos uite consuetudinem importat. Hoc ex ipsius femine creatione euincitur; cum ex uiri costa eam formauerit; adeoque una caro cum uiro suo habeatur. A Deo reuelante percepit Adam, quid secum futura esset Eua eius mulier; dixitque: Nunc os de ossibus meis, et caro de carne mea. Secundum hoc itaque, quia de uiri costa facta est mulier, non magis cum uxore, quam cum omni muliere una caro est omnis homo. Sunt autem duo in carne una, quadam naturali delectationis commixtione, unitatisque amore, I, 10. Qua ratione matrimonium ab Apostolo magnum sacrementum in Christo, et in Ecclesia dicatur, eod. loc. Designatur etiam ratio cur matrimonia inter coniunctos sanguine prohibeantur, I, 159. uetita erant in lege Moysi matrimonia, quoties inter contrahentes esset religionis disparitas, et si nupserint, excommunicatione plectebantur, I, 163.
    MELCHISEDECH, rex Salem, sacerdos Dei altissimi, panem et uinum Deo obtulit, benedixitque Abraham, qui pater excelsus interpretatur, sanctamque Ecclesiam designat. Melchisedech uero figura fuit Christi secundum apostolum Paulum ad Hebreos; cum seipsum prius Deo Patri in sacriticium obtulit; deinde confirmato sacerdotio, quotidie per seruos suos panem, et uinum, carnem scilicet et sanguinem eodem Deo Patri offerre non-cessat, I, 23. Sacrificium Melchisedech panis et uinum fuit, in quibus Christi corpus, et sanguis significabatur. Magnus sacerdos magnum sacrificium fecit, in quo uniuersum mundum Deo Patri reconciliauit, I, 539.
    Mors. Sententiam mortis a Deo accepit Adam, postquam peccauit, illis uerbis: Puluis es, et in puluerem reuerteris. Unde dixit Apostolus: Peccatum intrauit in mundum, et per peccatum mors; cui omnes homines subiacent, cum omnes in Adam peccauerint, I, 13. Mortis signa sunt corporis extrema debilitas, et spiritus exinanitio, 142. uite breuitas tribulationum angustias subleuat, et consolatur. De semita autem mortis non reuertimur; cum nisi semel quis moriatur, I, 252. Quamuis praua intelligentia impii aliquando luceat, et uera esse putetur, extinguetur tamen in interitu eius, et dissipabitur, 254.
    MOYSES ortus est in Aegypto; proiectus autem in flumen iuxta Pharaonis mandatum a filia regis saluatur, et in filium adoptatur, I, 48. Factus adultus fratrum suorum afflictionem, uexationemque commiseratus est; cumque uidisset ab Aegyptio hominem Hebreum percuti, sua manu occidit et sabulo abscondit. Id ut nouit Pharao Moysen interficere cogitauit, qui in terram Madian fugit, duxitque in uxorem Sephoram filiam Sacerdotis Madian, I, 49. Dum pasceret gregem Iethro cognati sui, et ad montem Oreb ascendisset, apparuit ei Dominus in flamma ignis de medio rubi ardentis. Singula mysteria, que hac in apparitione obumbrata sunt, explanantur, I, 49. Mittitur a Deo in Aegyptum, ut populi sui liberator fiat, suumque ministerium cum Aarone fratre suo diuidit, I, 51. In itinere precipitur ei a Domino, ut filium suum circumcidat, ne apud fratres suos diuini preuaricator mandati appareat. Hoc proximis nostris bonum exemplum prebere nos docet, i, 52. Moyses, et Aaron ad Pharaonem se conferunt, eique Dei uoluntatem declarant, ut Hebreos populum suum a seruitute liberet, eumque ab Aegypto egredi permittat, I, 52. Quid sit intelligendum in eo, quod ei dixit Dominus: Ecce constitui te Deum Pharaonis,I, 53. Facta est ei a Deo potestas, ut iuxta uoluntatem suam Pharaonem affligeret, et signis, et miraculis eum humiliaret; nec rex contra eum agere posset, ut noceret, I, 53. Magnus uir Moyses fuit in Aegypto; magnus quidem in uerbis, magnus in miraculis, magnus in constantia, et ideo magnus, quia Christi figuram gerebat, I, 57. Moyses legislator, et Dei populi mediator, mediatorem Dei, et hominum Iesum Christum significat, utriusque Testamenti datorem, I, 84. Quamuis Deus persepe Moysen suo aspectu dignatus sit; attamen non nisi per figuras et species eum uidisse dicendum est; iuxta Ioannis oraculum: Deum nemo uidit unquam, I, 181. A Domino omnis terra promissionis ei ostensa fuit; sed in penam defectus in fide, quando percussit petram, ad illam non intrauit. Iubente Domino obiit Moyses in terra Moab; sepultusque est; sed sepulcrum eius Deus occultauit, I, 220. Antequam moreretur benedixit filiis Isrel; hoc est singulis tribubus suam beneditionem impertitus est, I, a 216 usque ad 219.
    Mundi etates. Sex dies, quibus omnium rerum creatio facta est, sex mundi etates indicant, et tempus durationis uisibilis orbis premonstrant. Prima quidem etas numeratur ab Adam usque ad Ne. Secunda a Ne usque ad Abraham. Tertia ab Abraham usque ad Dauid. Quarta a Dauid usque ad transmigrationem Babylonis. Quinta a  transmigratione Babylonis usque ad Christum. Sexta ab aduentu Christi usque ad finem seculi, I, 7.




N
    Ne pater fuit Sem, Cham et Iaphet, I, 16. Eius iustitia a Deo promeruit, ut in excidio omnium hominum, quod maximam propter eorum nequitiam statuerat, ipse cum familia sua seruaret incolumem. Precepit ei Dominus ut arcam fabricaret, eiusque altitudinem latitudinemque prescripsit; itemque mandauit ut species singulas animalium omnium in ea collocaret. Quidquid in arca inclusum fuit, ereptum est ab interitu; cetera omnia in communi naufragio periere, I, 17. Ut cessauit diluuium, Ne ab arca egressus obtulit Deo holocaustum de omnibus animantibus mundis; quia nichil nisi sanctum et mundum Deo offerri debet. Solus autem homo hoc sacrificio non est immolatus, quia restabat ut Christus suo tempore immolaretur, uerus agnus, qui abstulit peccata mundi, I, 19. Hoc pactum posuit Deus cum Ne, cunctisque animantibus, ut ulterius non inducat aquas diluuii super terram. Quod ut firmius credatur, et nullatenus dubitetur, posuit insuper signum, quod maneat in testimonium, arcum scilicet, quem et Deus intuens, sui federis recordaretur, et homo cum uideret, cognoscens Deum non immemorem sui, omni expulso timore, tanti testimonii illustratione consoletur, I, 20. Quomodo Ne figuram Christi representauit, I, 21. Propter irreuerentiam a minori filio Cham patri illatam maledicit Chanaan eius filio, omnibusque ab eo descendentibus, et seruum seruorum facit fratribus suis, I, 21. De Sem, qui merito nominatus interpretatur, natus est Abraham, omnisque Hebreorum populus; unde Patriarche et Prophete orti sunt. Ipse quoque secundum carnem Saluator noster, omnesque apostoli originem ducunt, quibus non solum Chananeos, uerum etiam omnes gentes seruire indubium est. Ex Iaphet, qui latitudo interpretatur, Gentilis populus natus est, qui non solum Chananeis sed omnibus gentibus imperauit, I, 21. uide Arca.
    Nomen Domini. Magnum quidem est nomen Christi, et terribile, et sanctum, ad cuius inuocationem mortui suscitantur, demonia fugantur, leprosi mundantur, et omnes languores et infirmitates sanantur; quod nimirum semper et laudare, et predicare debemus, I, 510.
    Nubes. Quid significet columna nubis a qua Dominus loquebatur Moysi, I, 511.




O
    Obitus iustorum et malorum. Ut iustorum dies implendi promittuntur, ita malorum uita dimidiabitur; quia quantum se uiuere sperant, non superstites erunt, I, 83. Sanctorum uero dies implebuntur, quoniam per predestinationem, qua ante secula predestinati sunt, uiuent in eternum, I, 83. Qui in gratia Dei usque ad mortem perseuerant, statim offerri Deo, et in sanctorum cetum recipi possunt; uel deinceps, si purgatorio indiguerint. Non omnes qui saluantur, mox ut obierint in beatitudinem recipiuntur, I, 164. Utilis est illa mors, que hominem a labore soluit, et in gaudium, et in quietem inducit, I, 187. Non est dolendum de morte eorum qui bene uiuunt, qui ad Deum uadunt, ut bonorum operum mercedem accipiant. Ille quoque non bene dolet, qui super iniquo mortuo dolet: de mali namque perditione non dolendum, sed gaudendum est, dolendum potius erat de uita ipsius, que bonitati et iustitie contra erat. De talibus tamen dolere et flere debent sancti, si forte eorum orationibus conuertantur, I, 196. Mors sanctorum est uite sempiterne initium, I, 244. Eleuantur autem ab Ecclesia ad publicum cultum, uirtutibus et miraculis uite probatis; et tunc honore et cultu sunt prosequendi, I, 244. Cupit iustus dissolui, et esse cum Christo; ideoque suum finem uidere desiderat. Cupit preterea uidere et numerum dierum suorum, illum scilicet numerum, qui est, et semper est, et finem non habet. Isti enim non habent numerum, quia quando unus est, alter iam transit, et alter nondum est. Quando autem non est, quomodo numerari potest? Potest enim dici, quia fuit, uel futurum est, sed non potest dici, quoniam est, I, 375. Iustorum exitus de hac uita iucundus, felix eis esse debet, I, 412. Qui de hac uita exierint peccatores, nunquam eis amplius placabitur Deus, 436. Isti enim omnium termentorum fecem quotidie et sine fine bibent. Iusti uero, cum in iustitia obierint, in eternum gaudebunt, et ineffabilis suauitatis dulcedine inebriabuntur, I, 460. Quis enim uideat potentes huius seculi bonis omnibus abundare, eosque non iudicet esse felices? Solent enim homines dicere, quod tales a Domino diligantur, et alio modo illa tanta bona habere, et  possidere non possent. Ac per hoc sola eorum nouissima consideranda sunt. Sed de his dicit Propheta psal. LXXII, I, 455: uerumtamen propter dolos disposuisti eis mala. Que mala? Deiecisti eos dum alleuarentur. Subito enim dum in maioribus prosperitatibus isti tales esse uidentur, cadunt, et moriuntur, et sine ullo misericordie respectu ad penas trahuntur. Et cognoui, et uidi, quia Sanctorum gloria erit in eternum, et malorum tormenta finem non habebunt. Hanc considerationem debent habere omnes boni, et hanc suis in angustiis accipere consolationem, I, 469. Aliter bonis auferetur spiritus, ut in pace quiescant; malis uero, ut tabescendo deficiant, crucientur, et pereant, I, 522.
    Opera bona necessaria ad salutem. Extra paradisum factus, in paradiso ponitur Adam primus homo, ut operaretur in eo. Id animaduertant eius descendentes, ne otio se prebeant, uel in gesta procedant, que ad paradisum non ducant, I, 9. Usque dum sumus in hac uita, uineam nostram, et oliuetum, hoc est carnem nostram, exercere debemus, quatenus et frumentum boni operis, et uinum quod letificet cor hominis, et oleum misericordie et pietatis Deo fructificemus. Septimo autem anno requiescit, quia post hanc uitam beatitudo et requies sequitur, I, 82. Affectus et bona uoluntas oblationes nostras Deo acceptabiles reddunt: iis destitute merito prorsus carent, I, 86. In celestem patriam nullus intrabit, qui bona opera non egerit, I, 207. Hanc uirtutem habent opera Dei, ut ea facientibus uitam possint prestare eternam, I, 541. Qui ad ostentationem omnia facit, ut uideatur, et laudetur, et honoretur, illico arescit, I, 238. Penitus intereunt actiones quamuis bone, que in Dei honorem precipue non fiant, quare ostentatio et uana gloria omnino est uitanda, ne in exitu uite incassum laborare uideamus. Quare Christus Dominus docet, quod, faciente te eleemosynam nesciat sinistra tua quid faciat dextera tua,II, 26 et 27.
    Oratio. Ipse Christus docuit nos orare; ab ipso habemus illam optimam, et plenissimum orationem, quam quotidie facimus. Pater noster, qui es in celis, etc. Quando Saluator noster hanc orationem discipulos suos docebat, credo quia extunc in spiritu ibi erat propheta, et in hac tam pulchra et compendiosa oratione delectabatur. Quod si ore facere non possumus, desiderio tamen, et bona intentione facere possumus, II, 452. Dominicam huiusmodi orationem eximie exponit S. Bruno in Comment. super Euang. Matth., II, 29 et 30. Explicat etiam, II, 29 et 30, quomodo intelligenda sint illa Apostoli uerba ad Thessalonic.u, 17. Sine intermissione orate,II, 29.




P
    Paradisus celestis. Paradisus est habitatio sanctorum in celo, ubi uisione Dei fruuntur; sed omnimodam beatitudinem non habebunt sancti, donec fiat coniunctio corporum cum animabus, et super celos tota eorum multitudo eleuetur, quam plenam glorificationem post iudicium obtinebunt, I, 87. Ante Christi passionem nemo uel iustus, uel qui totam penitentiam persoluisset, ingressum in patriam celestem obtinebat, I, 195. Dicitur tabernaculum Dei, in quo ipse sanctis suis reuelatur, uultusque eius, ut in se est, contemplatur. Ibi in perfecta pace, omniumque bonorum possessione cum Deo creatore sine fine gaudebunt, I, 356. In illam hereditatem, siue ciuitatem, ut scriptum est, non intrabit aliquis coinquinatus, et immundus; quare ante obitum condigna penitentia peccata sunt expianda, I, 372. In celo pro meritis retribuetur premium; proindeque dicitur in celo mansiones multas esse; alias scilicet superiores, alias inferiores, in quibus futuri sunt sancti, I, 372. uerum, quamuis claritas in gloria diuersa sit, beatitudo tamen non diuersa, sed omnino eadem erit, quoniam unusquisque gloria omnium communiter gaudium et letitia erit: qualis enim nunc concordia est inter omnia membra corporis nostri, talis erit inter omnia membra superne illius ciuitatis, II, 577. Quanta letitia erit in celo uidentibus Deum, cum et corporeis oculis Christi humanitatem uidebunt in uno loco manentem, et mentis oculis contemplabuntur eius diuini atem omnia continentem, II, 532.
    Paradisus terrestris. Plantauit Dominus Deus paradisum uoluptatis a principio, in quem posuit hominem, Adam scilicet, quem formauerat, ut operaretur, et custodiret illum, II, 472. Hortus deliciarum interpretatur, ubi omne genus arborum et fructuum reperiebatur. Et fluuius egrediebatur, qui in quatuor capita diuidebatur, quorum primum appellatum fuit Phison, secundum Gelion  , tertium Tygris, quartum Euphrates. Expulsus ab eo Adam propter suam inobedientiam, collocatus fuit ante eum cherubim flammeo gladio armatus, ut nulli hominum  ingressum permitteret. II, 473. Quatuor fluminum nomina, que e paradiso egredi legu tur, totamque terram irrigant et fecundant, mystice explicantur, II, 526.
    Pater eternus. Notio Patris eterni, ut persona distincta a duabus aliis, Filio nempe, et Spiritu sancto datur intelligi in cap. I Genesis: In principio creauit Deus celum et terram. In uerbo Deus designatur Pater; in principio Filius ab eterno generatus; et in Spiritu formante celos, Spiritus sanctus uirtus eorum exprimitur, I, 6. uia salutis eterne fides in Trinitatem, Patrem scilicet, et Filium, et Spiritum sanctum, sine qua Deo nemo placere potest, I, 50. Cum Patrem Deum Christus se habere persepe discipulos docuisset, idem testimonium orans in horto prebuit; cum tristitia plenus dixit: Pater, si possibile est, transeat a me calix iste; sed cum uoluntas eius Patris uoluntati perfecte conformis erat, statim subiunxit: uerumtamen non mea, sed tua uoluntas fiat, I, 443. Quamuis alius sit Pater, et alius Filius, non est tamen aliud Pater, et aliud Filius, cum sint eiusdem nature et substantie; et dicitur Pater in Filio habitare usque in finem, quia neque Pater, neque Filius habebit finem. Semper in Filio Pater, et semper in Patre Filius, et in utroque Spiritus sanctus, I, 438.
    PAULUS apostolus  Quomodo uerificetur S. Paulus Domini amantissimus, qualis a Iacob dictus fuit Beniamin, cum ipsi benediceret, I, 217. In hoc Apostolo uidetur reddita ueritati prophetia Iacob de Beniamin nato ultimo: Beniamin lupus rapax; mane comedet predam, et uespere diuidet spolia. Beniamin allegorice Paulum apostolum significat, qui de ea tribu originem duxit. Hic autem, quasi lupus rapax, magno furore S. Ecclesiam persecutus est. Mane autem, et uespere tale est, ac si diceret, primum, et postea. Primum enim comedebat predam, persequendo, uastando, et dilaniando Ecclesiam; postea uero diuidebat spolia Christi, predicando, sacros ordines distribuendo, per episcopatus et Ecclesias episcopos et presbyteros ordinando, I, 46. Per ignorantiam se persecutum esse Ecclesiam dixit, ideoque misericordiam a Deo obtinuisse sperauit, I, 133.
    Peccatum originale. Quantum Dominus hominem dilexerit, ex hoc quoque intelligi potest, quod talem habitationis locum ei preparauerat, in quo si non peccasset, et castissimo coniugio sine omni concupiscentia filios procreasset, ex quibus, completo electorum numero, nulla mortis amaritudine degustata, supernam Ierusalem condescendens, nec merito, nec numero ab angelis discrepans eterna beatitudine frueretur, I, 9. Ubi autem commissum fuit a primis parentibus peccatum in esu uetiti fructus, quibus bonis caruerunt, quibusque malis subiecerunt confestim intellexerunt, I, 9. Diabolus est, qui contra nos in primo homine pugnauit, et uincit, et non paruam a nobis predam tulit; dum ipsa immortalitate priuauit, I, 187. Peccatum intrauit in mundum, et per peccatum mors. Ante Christi incarnationem a peccato originali nemo mundari potuit, hoc est, per se aliquid prestare pro eius remissione, I, 161. Christo Domino crucifixo, postquam iehsu, inclinato capite, tradidit spiritum, mortua sunt omnia primogenita in terra Aegypti, quoniam originale peccatum, per uniuersum mundum, in omnibus illis periit qui crediderunt et baptizati sunt, ut peccatum, quod per lignum concupiscentie cepit, per lignum crucis destrueretur, I, 60. Sicut mali, ita et boni de massa peccati originem ducunt. I, 166. Pro condemnatione solum peccatum originale sufficit, I, 240. Humana enim natura a primo homine per peccatum uitiata et corrupta in omnibus hominibus reperitur; et nonnisi a Christi sanguine sanari et liberari potuit, I, 547, in ps. CXu. Et in eodem psalmo iterum peccatum originale uincula diaboli appellatur, que a solo Christo disrumpi poterant. In primogenitis Aegyptiorum, quos Dominus percussit, primum et originale peccatum in cunctis fidelibus se suo sanguine, et aqua baptismatis delere significauit, I, 173, 526. Qui a peccato originali Christi sanguine liberatus non fuerit, procul dubio in eternum peribit, I, 470.
    Peccatorum cause. Omnium uitiorum turpissima est libido, et ad plura peccata impulsum, et fomentum prebet, I, 65. Qui indurato corde in malitia perseuerant, tenebris inuoluti nichil uident, et quasi lapides immobiles permanent, I, 57. Non solum praua intelligentia legis, uerum etiam omnis corruptela, omnisque deprauatio mentis fermentum dici potest, quod plurimorum causa est peccatorum, I, 60. Gule uitium, quod est exquisitiorum ciborum appetitus, et intemperantia multis uirtutibus aduersatur, et in sordidas prauitates impellit, I, 66. O quantum ab illicitis abstinere debent, quibus ipsa quoque licita interdicuntur! I, 69. Magnum est peccatum auferre miseris hominibus ea, quibus uitam sustentant, I, 80. Sunt etiam munera peccatorum cause, quod excecant, et subuertunt  animos, adeoque precipit Deus in Exod. cap. II ne accipiantur, I, 81. Mentiri nunquam licet; sed ueritatem dicere aliquando non licet, I, 87. Frequenter homo per ignorantiam peccat; quia facile bonum ab homine despicitur, et pro bono malum eligitur, I, 133. A tribus immunditia anime prouenire potest. Ab hereticorum, et quorumcunque malorum hominum deceptione et suggestione. A se ipso, quando in aliquam heresim, aut in graue peccatum homo propria uoluntate precipitatur, et a nimio terrenarum rerum affectu; unde ad superna cogitando nunquam erigitur, et solum terrena toto animi conatu desiderat, I, 134. uiolatio rei sacre, que sacrilegium dicitur, peccati causam inducit; quare inter sacrilegos ille grauius peccat, qui diuina mysteria euacuat; aut integram fidem non adhibet sacramentis, aut non secundum quod potest gratiam acquirit ab illis, adeoque maximum sacrilegium committit, I, 135. Facere contra mandatum Dei peccatum est, non facere uero quod mandatum precipit, delictum. Unde delictum, quasi derelictum dici uidetur, I, 139. Ubi non est uoluntas peccandi, non debet esse pena peccati, I, 150. Habitus mali, precipue concupiscentia, ieiuniis, et uigiliis, eleemosynis, lacrymis, et orationibus uincitur, et caro ab omni immunditia mundatur, I, 146. Quamuis omnia peccata quodam concupiscentie igne hominem incendant, proprium tamen libidinis est urere per concupiscentiam, I, 150. Fornicatio itaque tantum continet prauitatis, ut cetera peccata turpitudine sua et immunditia superet, I, 152. In recogitatione peccatorum periculum delectationis esse potest, I, 153. Homicidium inter grauiora facti peccata computatur. Plerumque uero per homicidas corporis, animarum homicidas accipimus. Animarum quidem homicide, maxime Iudei, et heretici intelliguntur, qui falsa persuasione animas a Christo separantes interficiunt, I, 194. Distinguuntur qui uolentes, quique nolentes fiunt ad malum patrandum. Maxima iniquitas est de salute desperare, propter iniuriam que Deo irrogatur, et peccatum illud non remittitur neque in hoc seculo, neque in futuro, I, 14. Quod peccando donis Dei abutimur, ideo magnam iniuriam ei irrogamus, I, 244. Qui ab iniquitate non cessat, quodammodo semper cum Deo preliatur, I, 250. De laqueo in laqueum transeunt peccatores, si a primo lapsu non resurgunt, I, 255. Infelices impii hoc in seculo sunt, infeliciores in futuro, I, 259. Peccatorum malitiam eternitas penarum demonstrat, I, 259. Ignorantia affectata non excusat a peccato, et eorum est qui uias Domini scire nolunt. Per semitam uirtutum, que arcta est, non ambulant, sed per amplas uitiorum uias ad mortem tendunt, I, 260. Non praue cogitationes, que obueniunt, sunt peccata, sed consensus peccatum est, I, 267. In illis regnat peccatum, et dominatur, qui non solum malum cogitant, et faciunt, uerum etiam in ipso perseuerant. Hoc est enim peccatum, quod non dimittetur hominibus neque in hoc seculo, neque in futuro, I, 335. Parum in scelere differunt facientes et consentientes, I, 400. Peius est peccare cum audacia, quam cum timore, I, 426. Magnum peccatum est detractio, pro quo Ecclesia tantum commouetur, ut ipsis detractoribus faciat persecutionem. Ecclesie autem persecutio interdictis et excommunicationibus fit, I, 513. Detrahere est de propria bonitate diminuere uelle, I, 513. Peccatores qui noluerunt recipere Christum Saluatorem, Antichristum suscipiant deceptorem, I, 536. Luxurie uitium, quia de carne est, et naturaliter carni adheret, non sine labore, et Dei adiutorio uinci et fugari potest, I, 525. Etsi peccator fuerit homo, postquam tamen omnibus uiribus mentis et corporis, postquam interioribus et exterioribus sensibus Deo seruire ceperit, iam non infidelis uocabitur, I, 63. Qui in corde affligitur, bene se mactare coram Deo dicitur, homo siquidem uidet in facie, Deus autem cor intuetur, I, 133.
    PETRUS  apostolus Romam uenit, eamque quasi uirginem uacantem sibi in uxorem duxit, et ex ea uerbi Dei predicatione et Spiritus sancti gratia plurimos fidei filios generauit, I, 80. A negatione Iesu Christi magistri sui excusatur, quod oblitus fuit uerbi ab ipso Iesu ei dicti: Priusquam gallus cantet, ter me negabis. Nam cum in eum respexerit Christus, recordatus est Petrus uerbi Iesu, quod dixerat, I, 133. Fides Petri super quam fundata est Ecclesia, a Christo Domino confirmata, non deficit in ipso Petro, neque in successoribus suis, I, 122. Quod ei dictum est macta, et manduca, Act. X, XI, illud significat, S. apostolum ad conuersionem gentium destinatum esse. Infideles ergo conuertendi et introducendi erant in Ecclesiam, I, 165, item 444. Petrus omnium discipulorum maximus dicitur, et cui mandatum fuerat ut eos confirmaret, I, 445. Supra petram a Christo electam, hoc est super Petrum fundata Ecclesia asseritur; unde precipuum eius fundamentum Petrus apostolus haberi debet, I, 485. Ecclesia  Petri uxor uocatur, quoniam et a Domino specialiter tradita est, dicente Domino, Si diligis me, pasce oues meas. Ubicunque est Ecclesia, ibi est domus Petri, II, 44. Quam fidem S. Petrus habuerit, qui Christo Domino inuitante, ad eum pergere super aquas, se pelago commisit. Ambulauit itaque super mare; sed ad flatum contrarii uentus, cum ei ardor fidei defecisset, mergi timuit. Quid hoc factum significet II, 75. De Petri primatu in Ecclesia fuse in comment. et in adnot. cap. XuI Matth., II, 82 et seqq. Quando uoluit iehsu lauare pedes discipulorum suorum, uenit prius ad Simonem Petrum. Ipse enim inter alios maior erat, II, 269. Explicatur mysterium, quare nollet Petrus sinere Christum ei lauare pedes, II, 269.
    PHARAO rex Aegypti. Multiplicatum ualde suo in regno Hebreorum populum timet Pharao, eiusque internecionem agere molitur, ac primum eorum infantes mergi in flumine iubet, I, 47. Ut audiuit Moysen hominem Aegyptium cum Hebreo rixantem occidisse, eum necare meditatur. Fugitiuus Moyses in terram Madiam, ex Dei precepto reuertitur in Aegyptum suos fratres a tyrannide regis liberaturus; sed in manu forti et brachio extento factus portentorum multorum patrator insignis. Sed Pharao illa omnia Dei omnipotentis signa contemnens, cor eius induratur, ut nichil ad eum emolliendum ualeat. Quomodo intelligenda sint illa Dei uerba: Ego indurabo cor Pharaonis, I, 52. Decipitur ab hariolis, qui per diabolicas incantationes uirgas suas in serpentes coram eo conuertunt; nec illuminatur, quamuis uiderit a serpentibus Aaron maleficorum dracones deuoratos, 53. Singule plage, seu flagella, quibus Pharao et Aegyptii percussi sunt, I, 53 usque ad 57, describuntur. Decem plagis flagellauit Dominus Aegyptum, quibus significauit, quibus modis, et propter quam causam mundum flagellat uniuersum, I, 53
    Philosophi. Non tam stulta quam impia habenda est illorum philosophorum scientia, que uoluptatem summum bonum predicat, mundi gloriam, et honores, et delicias laudat, queque uitia, carnisque concupiscentias non reprehendit, I, 54. Sibi ad incredulitatem uiam parant, qui in portentis Dei atque mirabilibus rationem querunt, I, 232. Linguam suam magnificabant gentiles philosophi, qui sapientiores in populo habebantur; qui, quoniam in omnibus ad cultum Dei pertinentibus errabant, non omnes unum idemque, sed singuli singulas atque diuersas sententias dabant, I, 320.
    Penitentie sacramento lauantur peccata; fitque eorum remissio cum secreta peccatorum confessione idoneo sacerdoti, cui pectora nostra aperimus, ut consiliis et doctrina eius uitam nostram moderemur, I, 140. Qui conscientiam suam peccatorum lepra infectam cognouerit, per diuturniorem penitentiam et emendationem probandi sunt, I, 150. Peracta penitentia absoluitur homo peccator, quia sacerdotis absolutione lauatur atque mundatur, I, 152. Qui uero penitere negligunt, et in peccatis perseuerant, damnantur. I, 152. Quando agebatur reconciliatio publica peccatorum, I, 153. uera penitentia est commissa flere, et flenda non committere, I, 153. Penitens debet peccata sua lauare in aquis uiuentibus; in operibus scilicet spiritualibus, eleemosynis, ieiuniis, orationibus, lacrymis, que uiua opera uitam obtinere ualeant, et salutem, I, 156. Cum nos Dei imagines simus, nos ipsos Deo offerre debemus, lauantes maculas peccatorum, quia immundum et maculatum Deus non recipit, I, 164. Raptoris rei aliene, nisi restituat, inutilis est penitentia, I, 174. Penitentes confessariis interrogantibus interiora sua manifestare tenentur, I, 175. Qui peccauit, et penitendo satisfecit, innocenter uiuere debet, ut Deo accepta, et fructuosa sit eius penitentia, I, 174. Non erubescat penitere, qui non erubuit peccare, I, 176. Pereunt iustitie dies in peccatis consequentibus; sed ex condigna penitentia reuiuiscunt, I, 177. Qui se peccasse conscius est, nisi ante sue uite terminum egerit penitentiam, in morte eam agere non ualebit, I, 168. Oportet autem ut a Deo perfectam suarum culparum cognitionem et contritionem exoret, 137. Qui peccauit, cum incertus sit de remissione, toto sue uite tempore doleat, ut indulgentiam in fine promereatur, I, 242. uirum a mala uite sue consuetudine ad bonam frugem conuersum nemo contristet, nemo eum de preteritis peccatis redarguat, I, 207. Sed nisi integra et dolens sit confessio peccatorum, ueniam non obtinebit, I, 358. Qui se errasse cognoscit, in fauilla et cinere penitentiam agat; hoc est, ardeat amore Dei, et humilietur coram eo, I, 297. Quoties homo peccat, toties anima infirmatur; et quoties ad penitentiam redit, toties ab infirmitate conualescit. Qui magna commisit peccata, magnis et continuis fletibus delere studeat. Non enim ad finem uite protrahenda est penitentia; cum periculo se exponat peccator  non obtinendi ueniam, I, 309. Si quis per penitentiam, innocentiam, animeque sanitatem recuperat, hoc non suis uiribus tribuat; sed solius misericordie beneficium fateatur, I, 346. Non ad os sed ad cor respicit Deus. In corde igitur est penitentia, in corde est uera confessio secundum illud Ps. 50. Cor contritum et humiliatum Deus non spernit. Corde igitur clamat, qui de peccati perpetratione intus affligitur, et ex toto corde peccatum in quo prius delectabatur a se repellit, I, 357. Si uere conuersi fuerint peccatores, et in Dei misericordia sperauerint; credant, et nullatenus dubitent, quia sperantes in Domino misericordia circumdabit. Ecce quantum ualet penitentia et uera peccatorum confessio, 358. Ita etiam, II, 41. Aeternorum suppliciorum meditatio ad terrendos peccatores, eosque ad penitentiam perducendos ualde opportuna, I, 372. Confessionis sacramentalis integritas inculcatur, et uere penitentie fructus declarantur, I, 423. Et si quis duram agat penitentiam, non proficit ad salutem, nisi ab omnibus prorsus grauibus peccatis abstineat, I, 373. Qualiscunque prius fuerit, siue meretrix, siue sanctorum persecutor, si tandem conuersus fuerit, et Dominum cognouerit misericordem, saluus fiet, 486. Preclarus est etiam commentarius super illa uerba psal. CIII: Qui tangit montes, et fumigabunt, I, 523, ubi de penitentia hec habet: Respicit terram, et eam tremere facit, quando sua inspiratione peccatorem uisitat, et ad penitentiam conuertit, ut in timore et tremore sibi deseruiat. Per montes autem diuites, et potentes significantur, qui, quanquam difficile intrent in regnum Dei, tacti tamen Spiritu sancto, fumigare foris, et intus ardere incipiunt. Foris autem fumigare est per lacrymas et compunctionem quotidie penitentiam demonstrare. Nisi enim intus ignis arderet, fumus exterius non appareret. Christus Dominus predicationem suam a penitentia incepit, ut eam hominibus peccatoribus quam maxime necessariam ostenderet, II, 18. Digna penitentia non tantum carnis maceratione, uel temporis longitudine, quantum cordis contritione compensatur, II, 64. Idem habet, II, 108. Non est ad peccatorum numerum definita a Deo potestas absoluendi apostolis et sacerdotibus tradita, sed amplissima est, quoties penitens uere de peccatis doleat, II, 91. Potestas a Christo apostolis tradita absoluendi et retinendi peccata, intelligitur ab his exerceri, cum per baptismum, siue per penitentiam, uel per sanctam confessionem remittuntur peccata; sed aliquorum propter infidelitatem, siue cor impenitens, siue inobedientiam retinentur, II, 291.
    Purgatorium. Qui per baptismum regeneratus a Deo nunquam recessit, uel reatus suos plene ac perfecte ante obitum expiauit, statim post hanc uitam Domino offerri, et in sanctorum concilium recipi potest; uel deinceps, si purgatorio indiguerit. Non omnes, qui saluantur, mox ut obierint, in beatitudinem recipiuntur, I, 164. His qui saluandi sunt omne peccatum remittitur, sed non omnibus remittitur pena peccati, que in purgatorio expianda est, I, 376. uisitat Dominus in uirga iniquitates nostras, et in uerberibus peccata nostra, quando pro peccatis nostris, que grauissimis penis, uel ipsa etiam morte multanda essent, facili nos correctione castigat, siue in hac uita, siue in alia nos misericorditer affligere et castigare dignatur, I, 493. Multa peccata facile soluuntur, maiora uero, nisi digna penitentia, non remittuntur, II, 64.




R
    Resurrectio mortuorum. Dogma resurrectionis mortuorum ex testimonio Iob plenissime asseritur, cuius spem repositam se habere in sinu suo dicens; idem ualet, ac si dixisset: Sic credo, sic spero, sic certus sum, ut illius rei quam in sinu et pectore habeo, I, 257. Arguitur etiam huiusmodi ueritas ex eo quod impii in propria carne in eternum cruciabuntur; dicente Iob de damnato: Deuorabit eum ignis qui non exstinguetur, affligetur relictus in tabernaculo suo, I, 259. Postquam enim a corpore separatur anima, nisi diuino oraculo usque ad tempus omnibus constitutum, nunquam ad illud reuertetur amplius, I, 468. Sadducei resurrectionem carnis negantes a Christo Domino confutantur, II, 106. In generali resurrectione omnium hominum corpora perfecta, omnibusque partibus integra ad clangorem tube a monumentis resurgent; asserit hoc A. N. contra hereticos id negantes, II, 292.




S
    Sabbatum sanctificare est a bonis operibus non cessare. Cum enim Sabbatum per se sanctum sit, qui bene operatur, fit sanctus, I, 71 Confutantur Iudei, quia Christum de inobseruantia Sabbati redarguebant, quod in eo egrotos curaret, I, 71.
    Sacerdotes. Eleuatio mentis ad Deum in rerum celestium contemplatione propria est sacerdotis oblatio, I,  137. Coram Domino libamina offerre dicuntur sacerdotes qui in Dei presentia semper existunt, et interna illustratione illuminantur. Cum populis uerbum Dei dispensant, et tantummodo populo predicando reuelent, que eorum intelligentie sufficere posse cognoscent, I, 137. Ibidem de modo tractandi a sacerdotibus controuersias fidei agitur. De manu episcopi ordinantis presbyteri Euangeliorum librum accipiunt, ut uerbi Dei exponendi et predicandi habeant potestatem, I, 144. Sacerdotes ad altare non accedant, nisi loti, hoc est mundati a peccatis, I, 116. Sacerdotum accusationes non facile sunt accipiende, I, 149. Offerre uictimas homines seculi possunt; immolare uero agnum ad altare solius sacerdotis officium est, I, 155. Que differentia sit inter clericorum ordinem, et reliquum populum, I, 172. Non omnibus euangelizare licet, sed quibus ministerium uerbi commissum est, I, 177. Illis autem in primis scientia et prudentia necessaria est, I, 200. Seuere a Deo puniti fuerunt, qui sacerdotium sibi usurpare uoluerunt, I, 184. Ad sacerdotalem ordinem criminosi non sunt admittendi; attamen ab Ecclesia non sunt separandi, I, 198. Neque seruorum filii ad sacros ordines suscipiuntur, quia non est Ecclesie Dei aliena uiolenter rapere; si uero eorum domini concesserint, nemo eos propter seruitutem a sacris ordinibus repellit. Seruitus enim non est peccatum; ipsi quoque mox ut ordinantur liberi fiunt, I, 204. Ab Hebreis summo Deo fidelibus, qui fratres suos idololatras ex Dei precepto, nullo reseruato, interfecerunt, sacerdotes Domini gladium spiritus, quod est uerbum Dei, euaginantes, nulli delinquenti parcere discant; Dei amorem omni amori anteponant, I, 217. Arca Dei capta fuit propter insolentiam filiorum Heli, qui suo sacerdotio abutebantur, et quia ipse Heli eos, sicut debuit corrigere neglexit, I, 469. Qua seueritate punientur a Deo, qui Sanctuarium, et ministros eius, hoc est sacerdotes conculcarint et contumeliis affecerint, I, 240.
    Sacrificium. Ab exordio mundi ceperunt homines supremum rerum conditorem colere, eique sacrificare in signum sui cultus et adorationis; quod filii Adam Cain et Abel perfecerunt, I, 14. Deinde mos iste in omnes gentes peruasit, ut interiorem religionem etiam externis actibus, sacrificiis nempe, etc., comprobarent. Nullum animal immundum immolabatur Deo, quia soli sancti, et a peccatis mandati Deo placent, I, 19. Immaculatam agnam Domino offert, qui se a peccatorum malitia immaculatum custodit, I, 134. Incensum et ignem alienum coram Deo offerunt, qui contra fidem predicant, et dogmata noua, falsa, aut periculosa in populo promouent, I, 144. In ueteri lege siue agnus, siue uitulus, siue hircus pro peccato immolaretur, Christi passionem significabat, I, 165. Nihil nisi sanctum Deo offerri potest, I, 166. Sacrificia et oblationes ueteris legis usque ad Christum suum tempus habuerunt, quia Christi passionem significabant. Deinde necessaria non fuerunt, quia debuit cessare umbra, ueniente ueritate, I, 378. uetera sacrificia a Deo acceptabantur, non propter sanguinis effusionem, sed propter significationem, I, 399. De sacrificio misse uide in Eucaristia.
    Sanctorum uita est rerum terrenarum contemptus. et studiosa celestium inquisitio, I, 47. Sancti uiri ieiuniis, uigiliis, orationibus carnisque maceratione omnem libidinis impetum a se repellunt, I, 55. uiri sancti per multas tribulationes intrabunt in regna celorum, I, 87. Iustorum est nichil uelle, nisi quod placitum est diuine uoluntati, I, 88. Leto corde illi morti occurrunt, cum optimam spem sue salutis habeant, I, 229. Sancti quando in orationibus suis Deum exorant, quamuis corpore in terra sint, spiritu tamen ipsum celum uolando transcendunt, I, 231. Quanto uirtutum gradibus altius ascenderint sancti, tanto magis mundi aduersitates despicientes, spem sibi prosperitatis in futurum promittunt, I, 19. Crescunt quotidie sancti in uirtute, et non solum hominibus, sed ipsis demoniis sunt terrori, I, 20. Sanctorum orationes plurimum ualent apud Deum, ad obtinendam peccatorum ueniam, I, 297. Hec est sanctorum non modica consolatio; quia statim post martyrium coronabuntur, glorificabuntur, et in eternam beatitudinem recipientur, I, 303. Iusti etiam omnes de huius uite tenebris exeuntes in eterne lucis beatitudinem intrabunt, I, 353. Opera digitorum Dei sancti dicuntur, qui Spiritus sancti gratia in hac tanta plenitudine formati sunt, ut sicut sol fulgeant in regno Dei, I, 313. Solus Dominus hereditas sanctorum est, quia spretis omnibus que in mundo sunt, solum Dominum in partem sibi elegerunt. Bona commutatio, ut et ipsi sint hereditas Domini, et in hereditatem habeant Dominum, I, 324. Probantur interdum a Deo sancti, quemadmodum Abraham, Iob, Tobias, et ipse Dauid, cum multis aliis, et uisitauit in nocte angustiarum, et tribulationis. In ipsis autem tribulationibus gratias Deo agebant; adeoque nichil iniquitatis  inuentum est in illis. Qui tribulantur, quomodo se gerere debeant, addiscant, I, 325. Omnes sancti iusti dicuntur, quia iustitiam faciunt, predicant et custodiunt. Ideo enim persecutiones patiuntur sancti, quia iustitiam predicant, et defendunt; quorum afflictio et persecutio nichil aliud est quam sacrificium gratum Deo et acceptabile, I, 303. Egeni et pauperes erant sancti, et humano auxilio destituti; quia preter Deum nemo erat qui eis auxilium prestare auderet, I, 447. Dextera Patris Filius est, quia per ipsum omnia operantur. Hec autem dextera facit omnem hanc sanctorum uirtutem, quando Saluator noster morte sua diabolum superauit; ibi enim omnes sancti constantia et fortitudine super suos inimicos omnes exaltati sunt, et ab eterne mortis periculo liberati, I, psal. CXuII. Altaria Dei dicuntur sancti, quia Deo consecrati sunt, et in eis habitat Deus; in eis quotidie fiunt holocausta et sacrificia Dei, 481. Qui sanctus est, dignus est qui a Domino custodiatur. Sed ego omnes illos uiros sanctos intelligo, qui sacramentis Ecclesie sanctificati fidem tenent, et ab Ecclesia non recedunt, I, 484. Multa signa fecit Dominus cum sanctis suis, et omnia in bonum, quia maxime propter signa, que fiebant, ad fidem gentiles conuertebantur. Super illa uerba psal. LXXII: Dies pleni inuenientur in eis, hec habet S. Interpres. Dies pleni illi sunt, qui bonis omnibus abundant. Et tales post hanc uitam habebunt sancti, quando bonis omnibus in illa beatitudine superabundabunt, I, 454. Omnes eos qui predestinati sunt, etiamsi ei inimici et contrarii aliquando exstiterunt, saluabit tamen, et resuscitabit iehsu, II, 436. Nihil est quod plus in memoria sancti Dei habeant, quam memoria sui Saluatoris, II, 311. Sancti dabunt gloriam Deo celi, qui eos ante secula ad uitam predestinauit, et a crimine liberauit, ne simul cum peccatoribus similia paterentur, II, 000.
    Sapientia. Que sit uera sapientia, et qui usus de ea fieri debeat, I, 572. Commendatur regina Saba, que ad regem Salomonem se contulit, ut audiret sapientiam eius. De pluribus arcanis Salomonem interrogauit, atque plenam de omnibus cognitionem consecuta est, I, 572. Sapientia etiam siue prudentia, que reliquas uirtutes cardinales precedit, et est diuinarum humanarumque rerum cognitio, a Dei cognitione et confessione incipit, quare dicitur a Deo data, morum honestatem moderatur, et ad salutem pertinet animarum, I, 492. Talis est sapientia inter alias uirtutes quale est aurum inter omnia metalla. Unde non immerito in diuina pagina per aurum sapientia significatur, I, 492.
    Scandalum. Grauitas peccati scandali exponitur, queque pena sit ei inflicta, II, 88.
    Scripture diuine. In aquis amaris, quas Hebreorum populus bibere non poterat, et que dulces facte sunt per lignum quod in eas Moyses iniecit, intelligende sunt sacre Scripture, que ante Christum non intelligebantur; sed passio Christi, et crucis lignum eas ex amaris dulces reddidit; hoc est eorum sensum aperuit, I, 63. Quomodo huiusmodi amaritudo dulcis fiat, explicatur, I, 63. Moyses sermones Domini scripsit, ut temporis longitudine obliuioni non traderentur. Et quoniam in morte testatoris testamentum confirmatur, hic autem testator mori non poterat, aliquid fieri necesse erat, quo testamentum illud confirmaretur. Confirmatum est autem sanguine uitulorum, donec ueniret ille, qui per uitulum significabatur, I, 84. Quidquid in ueteri Testamento Moyses scripsit de Christo in figura, eum fecisse tradunt Euangelia; de ueritate gestorum nemo ambigere potest, II et seqq., 85. uetus Testamentum, in nube datum, eius obscuritatem presignabat, 86. Mensa, quam Deus Moysen iussit constituere post arce fabricationem, et cherubim, diuinam Scripturam designat. Cherubim scilicet, cum scientie plenitudinem significet, quibusdam uelocibus alis subito uolans omnia replet; et mensa uocatur, quia multis diuersisque deliciis animam pascit, 89. Sunt quadraginta duo libri ueteris Testamenti; noui uero sex, quibus si epistole Pauli, et epistole canonice, que duobus uoluminibus continentur, iungantur, omnes libri quinquaginta fient. Liber enim Ruth, sicut S. Hieronymus dicit, in libro Iudicum computatur, et Esdras, et Neemias in uno uolumine coarctantur, 93. Quid pro circulis aureis, quos Deus fieri precepit, ut his cortinarum uela circa tabernaculum iungerentur, preclare docet S. Bruno, 93. Tabule legis, tabule testimonii dicuntur, quod quidquid uelit, nolitque Deus testantur, 119. Franguntur a Moyse tabule legis, ne iis exstantibus rigore eiusdem idololatrum populum omnino deleret, 119. Prebet hoc exemplum iis qui presunt, ut ne peius contingat, indulgentia utantur, 119. Priorum confractio tabularum signum fuit, uenturum tempus finis eiusdem. Quod uero preceperit Deus nouas tabulas fieri a Moyse, significat nouam legislationem ueteri substituendam, I, 122. Gloria Noui  Testamenti longe splendidior lege Moysi, 123. Amor discendi Dei mirabilia, et ueritatem inuestigandi, profunda Scripturarum mysteria quodammodo uincit, et ad intelligentie facilitatem perducit, I, 136. Qui sacras Scripturas perscrutatur, magnam in eis reperit iucunditatem, I, 153. Beati, qui in sacris uoluminibus utriusque Testamenti delectantur, semper manna abundant, nunquam pane celesti carent; nunquam eis deficit panis uiuus, qui de celo descendit, I, 193.
    Scriptura diuina et frumentum nobis, et oleum ministrat et uinum. In quibusdam enim locis, quasi panis difficile editur; in quibusdam, ut uinum facile sorbetur; ubique autem quasi medicamentum et oleum anime medetur, I, 209. Contigit autem ut heretici libros componant, et in sua defensione sanctarum Scripturarum testimonia colligant, que se ad defendendum, cum ad concilia comportauerint, eisdem ipsis, quasi suis gladiis superantur, I, 268. Quanta sit diuinorum librorum auctoritas, ex hoc etiam colligitur, quod ipsi heretici illis perperam intellectis ad suos errores defendendos utantur, exsultent, si aliquid noui in eis comperisse uideantur, I, 273. Quia obscure sunt utriusque Testamenti Scripture, ideo tenebre uidentur, et non nisi a fidelibus penetrari possunt. Qui igitur Deum querit, et eum cognoscere desiderat, has tenebras ingrediatur, et ibi inueniet illam lucem que illuminat omnem hominem uenientem in hunc mundum, I, 329. Regis Dauidis tempore non nisi septem priores Scripturarum libri, Heptaticum dicti, legebantur; quia Prophetarum libri nondum compositi erant, I, 347. ueteris Testamenti significatio in Nouo querenda est; est enim illius expositio, I, 339. ualde pauca sue passionis tempore locutus est Dominus, que nobis euangeliste diligenter narrant. Multa autem in psalmo LXuIII, et in aliis dicit Propheta Dominum locutum fuisse que in Euangeliis non inueniuntur. Unde manifestum est quia similiter scribit Propheta ea que Dominus locutus est corde, sicut ea locutus est ore. Utraque simili modo et audiebat, et uidebat, et que Dominus loquebatur, et que Dominus uolebat, uel cogitabat, I, 444. Tanta est claritas Noui Testamenti, ut ueteris Testamenti claritas pro tenebris habeatur. Utrumque tamen Testamentum unum est, et utrumque clarum, et splendidum est, si spiritualiter intelligatur, I, 458. Delirabant Manichei, qui alium Deum Noui Testamenti, alium ueteris esse dicebant. Utriusque auctor Saluator fuit, I, 458. Fontes et torrentes legis, et prophetarum, et utriusque Testamenti uolumina intelliguntur; qui uidelicet fontes prius clausi et obturati erant; sed eorum uenas Dominus aperuit, et arctissima uincula, quibus claudebantur, disrupit, et aquarum ex eis affluentiam emanare iussit, I, 457. Lex, que Iudeis data fuerat, ad gentiles usque peruenit, et magis in hoc populo, quam in illo operata est, et quotidie operatur, I, 465. uoluit Deus ut Scripture fierent, et sacra uolumina scriberentur ad suorum operum recordationem, I, 541. Quomodo diuine Scripture legende sint et interpretande, II, 61. Euangelia et apostolorum Epistole, Moysi, et prophetarum libri, quasi quedam fercula deliciis omnibus referta apponuntur nobis, II, 186.
    Simonia. Simon Romanam plebem seduxit, uiolauit, corrupit, et ab eo emptio et ueditio rerum sacrarum, et spiritualium simonia dicitur, I, 80. Qui apostolis gratiam, et uirtutem spiritus sancti pretio emere postulauit, atque ab apostolo Petro audiuit pecuniam suam uersuram ei in perditionem. Simoniaci sacras episcoporum ordinationes, aliaque sacramenta uel pretio emunt, uel conferunt, quo crimine extorres fiunt ab Ecclesia, 116. Simoniaci et Ecclesie inuasores exemplo punitionis Chore, Dathan et Abiron a tanto scelere detereantur, 184. Cum Deus non dat nisi gratis, ideo dixit: Gratis accepistis, gratis date: ideoque rei simonie fiunt, qui sacramenta gratis non conferunt, et qui gratis ea non accipiunt, II, 53. uehementissime redarguuntur a Christo, atque pelluntur a templo Dei ementes et uendentes in illo, in quibus simoniaci intelliguntur, II, 100.
    Spes. Qui iustitiam simulant, et iustitie laudem, que solis iustis merito tribuitur, aucupant, eterne retributionis spem non habent, I, 267. Qui in Deo firmiter sperant, etsi persecutiones, cruciatus, et mortem ipsam ab inimicis patiantur, a fidei stabilitate, et proposito iustitie diuelli nequeunt; quia Deus nunquam deserit sperantes in se, I, 310 Illi qui, derelicto diuino adiutorio, in secularibus auxiliis spem suam ponunt, inde obligati et impediti citius cadunt, unde uictoriam exspectant. Sancti uero, in solo Deo spem habentes, nunquam eius auxilio et consolatione destituentur, I, 336. Cum quidquid boni agimus, ex Dei misericordia preueniente et adiuuante faciamus, spem salutis nostre in ea collocare debemus, I, 342. Nusquam locus desperationi; quia dulcissimus Dominus  dulcissimam nobis statuit legem. Et certe pauci uel nulli saluari potuissent, nisi hanc dulcissimam legem Dominus statuisset. Sed et rectus est, et nunquam a rectitudine recedit. Dulcis igitur est, sed penitentibus; rectus uero in malitia perseuerantibus, I, 345. Nunquam deserit Deus sperantes in se; ac proinde tantam constantiam dabat martyribus, ut moriendo ipsos suos uincerent inimicos, et nullis tormentis uinci potuissent, I, 345. Sicut desperatione nichil est deterius; ita firma spe nichil est melius, I, 354. Spes Christianorum in passione Domini est. Hanc spem habet Ecclesia, donec mundus transeat cum iniquitatibus suis; deinde uero iam spes non erit; susceptis omnibus que sperari possunt, I, 413. Qui in Deo sperant nullum de hominibus timorem habere debent. Nihil enim potest humana fortitudo contra Dei potentiam et uoluntatem, I, 412. Diuina promissa, si bene considerentur, magnam fiduciam nostre salutis in nobis accendunt, I, 422. Illa corda timent Deum, que spirituali sunt letitia perfusa; que uero spirituali letitia perfusa sunt, iam non terrena, sed celestia diligunt et sperant, I, 485. Quid uiri iusti de Dei misericordia sperare et presumere ualeant, si etiam Raab et Babylonis Dominus memor erit? I, 486. Qui spem non habet omni bonitate nudus est, omnique creatura infelicior. Hanc maligni spiritus non habent; et ideo summopere nituntur, ut quoscunque decipere possint, ad desperationem usque perducant, II, 488. Preter peccatum desperationis, nullum aliud peccatum est, quod penitentia deleri non possit. Hoc autem penitentia non deletur, quia penitentiam non admittit, II, 489. Spes est futurorum bonorum exspectatio. Et hanc quidem exspectationem illi habent, qui certissime se aliquando recipere sperant quecunque a Deo promissa sunt eis, II, 289. Insignes iusti qui spe claruerunt in sacris Scripturis enumerantur, II, 490.
    Spiritus sanctus, In principio creationis rerum omnium manifestatus est Dei Spiritus, de quo dicitur quod ferebatur super aquas, quasi cooperator cum duobus aliis personis uniuersi mundi, I, 2. Fuerunt heretici, nempe Macedoniani, qui credebant in Patrem, et Filium, sed non admittebant Spiritum sanctum, eum Deum negantes; quos damnauit Ecclesia in concilio Constantinopolitano, II, 50. Aduentus eius super apostolos die Pentecostes figuratus fuit in descensu Dei flammis et tonitribus obstrepentibus super Sinai, cum Moysi tabulas legis traderet, I, 70. Spiritus sancti processio a Patre Filioque affirmatur, I, 114. Pro diuersa gratiarum collatione diuersa Spiritui sancto nomina attribuuntur; unus tamen et idem Spiritus est, I, 402. Septem sunt dona Spiritus sancti, scilicet sapientia, consilium, intellectus, fortitudo, scientia, pietas, Deique timor, que septem spiritibus immundis opponuntur, II, 67. uocatur Spiritus ueritatis, quia nichil docet nisi ueritatem. uera sunt igitur prophetarum dicta, et quecunque a Spiritu sancto composita sunt, II, 173. Quod Christus, cum traderet apostolis Spiritum sanctum, insufflasset, eisque dixisset: Accipite Spiritum sanctum. Ideo insufflauit, inquit S. Bruno, ut per hoc intelligamus, firmiterque credamus, quia Spiritus sanctus, sicut a Patre, ita et ab ipso procedit, II, 291.
    Superbia. A superbia queque uitia originem ducunt. Superbie peccatum Deus primo puniuit in angelis preuaricatoribus; secundo in Adam, qui credidit hallucinationibus serpentis ei diuinitatem promittentis; tertio in hominibus turrim usque ad celos erigere presumentibus, I, 21. Ubi S. Bruno hec habet: Semper enim Deus superbiam odit, ideoque superbos humiliat, et exaltat humiles. Sic enim et diabolus, cum super celorum altitudinem sedem suam exaltare uellet, deiectus est. In nullo uera penitentia esse potest, nisi se humiliauerit ante Deum, et superbie spiritum deponat, I, 64




T
    Temperantia, uirtus illa que suis in actionibus modum non excedit, et superflua nulla querit, temperantie nomine donata est. Hec quidem adeo est necessaria, ut ipse mundus sine ea stare non possit. Cum enim homo ex contrariis elementis compositus sit, nisi esset aliqua natura, que res contrarias et inimicas temperaret, in tanta discordia, et tam immensa colluctatione diutius manere non posset, II, 493. In omnibus negotiis temperantia utilis est; et ipsa sapientia inter fines temperantie se continere debet, II, 493. Apud prudentes seculi tritum est prouerbium: ne quid nimis.
    Templum Ierosolymitanum. Templum et urbs Ierusalem iuxta Christi predictionem extremam subierunt uastationem et ruinam a Romanis anno 42, post Christi Domini passionem, II, 202, et in notis.
    Tentatio. Quot modis diabolus nos tentat, et quomodo  praue eius suggestiones sint propulsande. Sicut Christus occiditur non sibi, sed nobis; ita etiam tentatur non sibi, sed nobis. Eius tentatio duplex beneficium nobis attulit: alterum quidem, ut sciamus quomodo tentatoribus nostris, et his qui nobis iniuriam faciunt, respondere debeamus; alterum uero, ut in nulla nostra uirtute et sapientia confidamus, sed omnem fiduciam nostram in Dei adiutorio ponamus, II, 16.
    Trinitatis  mysterium. Hoc augustum precipuumque SS. Trinitatis mysterium, quod Christiana religio profitetur, ex illis uerbis, 1, Genes. In principio creauit Deus celum et terram, erui posse docet S. Bruno, iisque expositis, ita disserit: Habes ergo Deum, id est Patrem, habes et principium, id est Filium, sic enim ipse ait: Ego principium, qui et loquor uobis. Ioan. 8. Sed quid sequitur? Et Spiritus Dei ferebatur super aquas. Habes et Spiritum sanctum. Tota ergo Trinitas agnoscitur, id est Deus, et uerbum eius, et Spiritus eius, unus Deus, I, 2. Alterum eiusdem ueritatis testimonium prebet caput 18, eiusdem Genesis, ubi habetur, quod cum staret Abraham ad ilicem Mambre tres uiros uidit, et unum adorauit. Ecce, inquit A. N., quod ante id temporis omnibus incognitum fuerat, in Trinitate Deum cernit, et in unitate adorat. Non quod Trinitatem ipsam uiderit, sed quia per hoc, quod uiderat, in Trinitate, et unitate Deum cognoscere meruit; unde, cum tres uiderit, attamen non nisi unum adorat, non nisi unum Dominum uocat, I, 25; et in Comment. super ps. XCuIII, I, 510, eadem habet. Preterea illud idem mysterium uisum est Brunoni prenuntiatum a Dauide illis uerbis ps. XXXIII: Quoniam ipse dixit, et facta sunt; que ita exponit: Si enim dixit; uerbo dixit. Dicere autem uoluisse fuit. uerbum autem Dei, et uoluntas Dei ipse Filius est. Quid est enim Dominus, et uerbum eius, et Spiritus eius, nisi Pater, et Filius, et Spiritus sanctus? Unus igitur Deus, cuius uoluntate celi facti sunt, I, 359. In psalmo autem CIX omnimodam Filii cum Patre equalitatem annuntiat idem Propheta illis uerbis: Tecum principium in die uirtutis tue in splendoribus sanctorum, ex utero ante luciferum genui te. Et hoc inquit Propheta, subiicit S. Bruno, Dixit Dominus Domino meo, quia ipse cum eo omnium creaturarum principium est. Qua in re nichilominus Patri equalis ostenditur. Quod autem ipse principium sit, et ad Patris dexteram sedeat, in die uirtutis sue, et in splendoribus sanctorum, cunctis gentibus reuelabitur, I, 539. Preclare etiam de Trinitate disserit S. Bruno, II, 60 et 273. Alius est Pater, alius Filius, alius Spiritus sanctus. Sed non est aliud Pater, aliud Filius, et aliud Spiritus sanctus. Omnes enim unum sunt, sed unus non sunt. Unum enim ad essentiam spectat: unus uero ad personam et numerum refertur, II, 529, 530 et seqq. Quod celites non cessant clamare, Sanctus, sanctus, sanctus Dominus Deus omnipotens, mysterium indicant Trinitatis; cum enim ter dicatur sanctus,  non tamen nisi semel dicitur Deus omnipotens, ut qui in personis diuiditur, in maiestate tamen, potentia, et substantia unus esse credatur, II, 310. Et super illa uerba, Isaie cap. XLuIII, 11, Ego Dominus, hoc est nomen meum, gloriam meam alteri non dabo, que in expositione ps. CXII, referuntur, I, 543, hec de SS. Trinitate habet. Hoc nomen totius Trinitatis est, quia et Pater Dominus, et Filius Dominus, et Spiritus sanctus Dominus, non tres tamen Domini, sed unus est Dominus.




U
    Usura. uetita est usura a diuinis litteris, quoniam iniusta. Contigit enim ut parua pecunia mutuata totam breui tempore substantiam pauperum deuoret, I, 169. Quidquid super solutam auri quantitatem exigitur, nec ex soluto debitum exstinguitur, usura est, I, 208.




u
    uirtus. Quatuor sunt uirtutes principales, in quibus cetere omnes uirtutes continentur, et sine quibus uane et inutiles esse probantur; sunt autem he prudentia, iustitia, fortitudo, temperantia, I, 86. uirtutes labore acquisite otio amittuntur. Sui custodia et uigilantia in qualibet etate omnibus necessaria est, I, 179. Humiliari se ante Deum in florente prosperitate et fortuna, uirtus est; in tribulationibus autem aut uilitas, aut defectio animi esse potest, I, 283. Tribulationes huius seculi, cum patienter sustineantur, expiationes sunt peccatorum, I, 283. Summa sapientia hec est ut homo in uirtute sua non confidat, neque in diuitiis suis glorietur, ut misericordiam diligat, se ipsum cognoscat, et carnem suam luxuriis, et uoluptatibus non subiiciat, I, 395. Pulchra uia est, de uirtute in uirtutem ambulare: de fide in spem, de spe in caritatem, de caritate in humilitatem, de humilitate in patientiam, de obedientia in continentiam, et sic transire de uirtuto in uirtutem, donec ueniatur ad summam uirtutem, id est Saluatorem nostrum, qui est Dei uirtus, et patientia, I, 481. Qui sunt, qui ambulant in innocentia? I, 483.
    uotum. In lege ueteri uota, que adimpleri non poterant, pretio redimebantur, I, 169. Qui male uouit, aliquid boni prestare debet pro eo, I, 170. Immutatio uoti non est in arbitrio uouentis; sed fieri potest ab habente potestatem, eodem loco. uota illorum qui alicui religioso ordini nomen dederunt, non sunt ad tempus; sed usque ad uite finem eos illigatos tenent, I, 171. Qualis uotorum et iuramentorum obligatio; et qui de iis iudicare possint, I, 192. Irrita sunt iuramenta et uota contra iustitiam; sed peccant qui ita uouent et iurant. Unusquisquo in seipso, et in corde suo habet, quod Deo uouere et reddere potest. Hoc sit semper in uoto tuo, et in desidorio tuo, ut eum laudes, et sufficit tibi, I, 412.







ORDO RERUM QUAE IN HOC TOMO CONTINENTUR.



S. BRUNO ASTENSIS, SIGNIENSIS EPISCOPUS.
    Prolegomena. 9
    Petri Lazzari S. Olim theologi prefatio in Commentaria. 39
    COMMENTARIA IN MATTHAEUM. 63
    COMMENTARIA IN MARCUM. 313
    COMMENTARIA IN LUCAM. 334
    COMMENTARIA IN IOANNEM. 451
    EXPOSITIO IN APOCALYPSIM. 603

HOMILLAE.
    HOMILIA I.---Dominica I Aduentus 47
    HOM. II.---Dominica eadem. 749
    HOM. III.---Dominica II Aduentus. 752
    HOM. Iu.---Dominica III Aduentus. 752
    HOM. u.---Feria Iu Quatuor Temporum. 752
    HOM. uI.---Feria uI Quatuor Temporum. 753
    HOM. uII.---Dominica Iu Aduentus. 753
    HOM. uIII.---In uigilia Natiuitatis Domini. 755
    HOM. IX.---In Natiuitate Domini. 756
    HOM. X.---In eadem solemnitate, et in II missa. 756
    HOM. XI.---In eadem solemnitate, et in missa III. 756
    HOM. XII.---In festo S. Stephani. 757
    HOM. XIII.---In festo S. Ioannis apostoli et euange liste. 760
     HOM. XIu.---In Natiuitate SS. Innocentum. 762
    HOM. Xu.---In Circumcisione Domini. 765
    HOM. XuI.---In die Epiphanie Domini. 766
    HOM. XuII.---Dominica I post Epiphaniam. 767
    HOM. XuIII.---Dominica II post Epiphaniam. 767
    HOM. XIX.---Dominica III post Epiphaniam. 767
    HOM. XX.---Dominica Iu post Epiphaniam. 768
    HOM. XXI.---In Purificatione S. Marie uirginis. 768
    HOM. XXII.---Dominica in Septuagesima. 770
    HOM. XXIII.---Dominica in Sexagesima. 772
    HOM. XXIu.---Dominica in Quinquagesima. 775
    HOM. XXu.---Feria Iu Cinerum. 777
    HOM. XXu*.---Feria u post Cineres. 779
    HOM. XXuI.---Feria uI post Cineres. 779
    HOM. XXuII.---Sabbato ante Dominicam I Quadragesime. 779
    HOM. XXuIII.---Dominica I Quadragesime. 782
    HOM. XXIX.---Feria II post Dominicam I Quadragesime. 783
    HOM. XXX.---Feria III post Dominicam I Quadragesime. 785
    HOM. XXXI.---Feria Iu post Dominicam I Quadragesime. 787 
    HOM. XXXII.---Feria u post Dominicam I Quadragesime 788
    HOM. XXXIII.---Feria uI post Dominicam I Quadragesime. 788
    HOM. XXXIu.---Sabbato post Dominicam I Quadragesime. 789
    Dominica II Quadragesime. Idem Euangelium et eadem homilia ut in die precedenti. 
    HOM. XXXu.---Feria II post Dominicam II Quadragesime. 792
    HOM. XXXuI.---Feria III post Dominicam II Quadragesime. 793
    HOM. XXXuII.---Feria u post Dominicam II Quadragesime. 793
    HOM. XXXuIII.---Feria uI post Dominicam II Quadragesime 793
    HOM. XXXIX.---Sabbato post Dominicam II Quadragesime 793
    HOM. XL.---Dominica III Quadragesime. 794
    HOM. XLI.---Feria II post Dominicam III Quadragesime. 796
    HOM. XLII.---Feria III post Dominicam III Quadragesime. 797
    HOM. XLIII.---Feria Iu post Dominicam III Quadragesime. 797
    HOM. XLIu.---Feria u post Dominicam III Quadragesime. 797
    HOM. XLu.---Feria uI post Dominicam III Quadragesime. 799
    HOM. XLuI.---Sabbato post Dominicam III Quadragesime. 799
    HOM. XLuII.---Dominica Iu Quadragesime. 800
    HOM. XLuIII.---Feria II post Dominicam Iu Quadragesime. 800
    HOM. XLIX.---Feria III post Dominicam Iu Quadragesime. 801
    HOM. L.---Feria Iu post Dominicam Iu Quadragesime. 801
    HOM. LI.---Feria u post Dominicam Iu Quadragesime. 801
    HOM. LII.---Feria uI post Dominicam Iu Quadragesime 801
    HOM. LIII.---Sabbato post Dominicam Iu Quadragesime. 802
    HOM. LIu.---Dominica Passionis. 802
    HOM. Lu.---Feria II post Dominicam Passionis. 803
    HOM. LuI.---Feria III post Dominicam Passionis. 803
    HOM. LuII.---Feria Iu post Dominicam Passionis. 804
    HOM. LuIII.---Feria u post Dominicam Passionis. 804
    HOM. LIX.---Feria uI post Dominicam Passionis. 804
    HOM. LX.---Sabbato post Dominicam Passionis. 805
    HOM. LXI.---Dominica in Palmis. 805
    HOM. LXII.---Dominica in Palmis. Passio Domini nostri Iesu Christi. 805
    HOM. LXIII.---Feria II maioris hebdomade. 805
    HOM. LXIu.---Feria III maioris hebdomade. 806
    HOM. LXu.---Feria Iu maioris hebdomade. 806
    HOM. LXuI.---Feria u in Cena Domini. 806
    HOM. LXuII.---Sabbato sancto. 807
    HOM. LXuIII.---In Dominica S. Resurrectionis D. N. I. C 807
    HOM. LXIX. Feria II post Dominicam Pasche. 807
    HOM. LXX.---Feria III post Dominicam Pasche. 808
    HOM. LXXI.---Feria Iu post Dominicam Pasche. 808
    HOM. LXXII.---Feria u post Dominicam Pasche. 808
    HOM. LXXIII.---Feria uI post Dominicam Pasche. 809
    HOM. LXXIu.---Sabbato in Albis. 810
    HOM. LXXu.---Dominica in Albis, octaua Pasche. 810
    HOM. LXXuI.---Dominica I post Pascham. 810
    HOM. LXXuII.---Dominica II post Pascham. 813
    HOM. LXXuIII.---Dominica III post Pascham. 813
    HOM. LXXIX.---Dominica Iu post Pascham. 816
    HOM. LXXX.---In Litania maiori. 816
    HOM. LXXXI.---In Natiuitate apostolorum Philippi et Iacobi. 816
    HOM. LXXXII.---In Inuentione S. crucis. 816
    HOM. LXXXIII.---In Apparitione S. Michelis archangeli. 816
    HOM. LXXXIu.---In Ascensione Domini. 817
    HOM. LXXXu.---Dominica post Ascensionem. 818
    HOM. LXXXuI.---In die Pentecostes. 818
    HOM. LXXXuII.---Dominica octaua Pentecostes. 818
    HOM. LXXXuIII.---Dominica II post Pentecosten. 820
    HOM. LXXXIX.---Dominica III post Pentecosten. 821
    HOM. XC.---Dominica Iu post Pentecosten. 821
    HOM. XCI.---In Natiuitate S. Ioannis Baptiste. 821
    HOM. XCII.---In uigilia S. Petri. 823
    HOM. XCIII.---In festo S. Petri. 823 
    HOM. XCIu.---Dominica u post Pentecosten. 823
    HOM. XCu.---Dominica uI post Pentecosten. 824
    HOM. XCu*.---Dominica uII post Pentecosten. 826
    HOM. XCuI.---Dominica uIII post Pentecosten. 826
    HOM. XCuII.---Dominica IX post Pentecosten. 826
    HOM. XCuIII.---Dominica X post Pentecosten. 826
    HOM. XCIX.---Dominica XI post Pentecosten. 827
    HOM. C.---Dominica XII post Pentecosten. 827
    HOM. CI.---Dominica XIII post Pentecosten. 827
    HOM. CI*.---Dominica XIu post Pentecosten. 828
    HOM. CII.---Dominica Xu post Pentecosten. 828
    HOM. CIII.---Dominica XuI post Pentecosten. 828
    HOM. CIu.---Dominica XuII post Pentecosten. 828
    HOM. Cu.---Dominica XuIII post Pentecosten. 829
    HOM. CuI.---Dominica XIX post Pentecosten. 829
    HOM. CuII.---Dominica XX post Pentecosten. 829
    HOM. CuIII.---Dominica XXI post Pentecosten. 830
    HOM. CIX.---Dominica XXII post Pentecosten. 831
    HOM. CX.---Dominica XXIII post Pentecosten. 831
    HOM. CXI.---Dominica XXIu post Pentecosten. 832
    HOM. CXII.---Dominica XXu post Pentecosten. 832
    HOM. CXIII.---Dominica XXuI post Pentecosten. 834
    HOM. CXIu.---Dominica XXuII post Pentecosten. 835
    HOM. CXu.---Dominica XXuIII post Pentecosten. 835
    HOM. CXuI.---In festiuitate S. Laurentii martyris. 837
    HOM. CXuII.---In Assumptione B. M. u. 839
    HOM. CXuIII.---In Decollatione S. Ioannis Baptiste. 840
    HOM. CXIX.---In Natiuitate Dei genitricis Marie. 840
    HOM. CXX.---In festo S. Matthei apostoli. 840
    HOM. CXXI.---In uigilia S. Andree apostoli. 841
    HOM. CXXII.---In festo S. Andree apostoli. 842
    HOM. CXXIII.---In natali apostolorum I. 842
    HOM. CXXIu.---In natali apostolorum II. 843
    HOM. CXXu.---In natali apostolorum III. 844
    HOM. CXXuI.---In natali apostolorum Iu. 844
    HOM. CXXuII.---In natali apostolorum u. 844
    HOM. CXXuIII.---In natali apostolorum uI 845
    HOM. CXXIX.---In natali plurimorum martyrum I. 849
    HOM. CXXX.---In natali plurimorum martyrum II. 850
    HOM. CXXXI.---In natali plurimorum martyrum III. 850
    HOM. CXXXII.---In natali unius martyris I. 850
    HOM. CXXXIII.---In natali unius martyris II. 851
    HOM. CXXXIu.---In natali unius martyris III 851
    HOM. CXXXu.---In natali confessorum I. 851
    HOM. CXXXuI.---In natali confessorum II. 852
    HOM. CXXXuII.---In natali confessorum III. 852
    HOM. CXXXuIII.---In natali confessorum Iu. 852
    HOM. CXXXIX.---In natali confessorum u. 852
    HOM. CXL.---In natali confessorum uI. 853
    HOM. CXLI.---In natali uirginum I. 857
    HOM. CXLII.---In natali uirginum II. 860
    HOM. CXLIII.---In Dedicatione ecclesie. 860

SERMONES.
    SERMO I.---In Epiphania Domini. 863
    SERMO II.---In Purificatione beate Marie uirginis. 865
    SERMO. III.---In natali unius martyris. 866

SENTENTIAE.
    Monitum editoris Romani. 867

LIBER PRIMUS.---De figuris ecclesie.
    Prologus. 875
    CAP. I.---De paradiso. 876
    CAP. II.---De arca Ne. 879
    CAP. III.---De tabernaculo federis 882
    CAP. Iu.---De templo Salomonis. 885
    CAP. u.---De muliere per quam figuratur Ecclesia. 888
    CAP. uI.---De ciuitate sancta Ierusalem. 891
    CAP. uII.---De basilicis que ab episcopis dedicantur. 895
    CAP. uIII.---De Euangeliis. 898

LIBER SECUNDUS.---De ornamentis Ecclesie.
    CAP. I.---De fide. 901
    CAP. II.---De spe. 904
    CAP. III.---De caritate. 907
    CAP. Iu.---De quatuor uirtutibus cardinalibus. 911
    CAP. u.---De humilitate. 915
    CAP. uI.---De misericordia. 919
    CAP. uII.---De pace. 922
    CAP. uIII.---De patientia 926
    CAP. IX.---De castitate. 929
    CAP. X.---De obedientia. 933
    CAP. XI.---De abstinentia. 936
    CAP. XII.---Ubi, id est in quibus Ecclesia ornatur. 940

LIBER TERTIUS.
    CAP. I.---De nouo mundo. 943
    CAP. II.---De celis nouis. 944
     CAP. III.---De nubibus nouis. 949
    CAP. Iu.---De montibus nouis 952
    CAP. u.---De arboribus nouis 956
    CAP. uI.---De animalibus nouis. 956
    CAP. uII.---De potestatibus nouis. 960
    CAP. uIII.---De mari nouo et nouis piscatoribus. 964
    CAP. IX.---De auibus nouis. 967
    CAP. X.---De fluminibus nouis. 970

LIBER QUARTUS.
    CAP. I.---De sancta Trinitate. 973
    CAP. II.---De eadem. 977
    CAP. III.---De eadem 981
    CAP. Iu.---De natiuitate Domini. 984
    CAP. u.---De circumcisione Domini. 987
    CAP. uI.---In Epiphania Domini. 989
    CAP. uII.---De octauis Epiphanie 992
    CAP. uIII.---Sermo I in Ramis palmarun 997
    Sermo II item in Ramis palmarum. 997
    CAP. IX.---In Cena Domini. 1001
    CAP. X.---Sermo I in Parasceue. 1007
    Sermo II item. 1008
    CAP. XI.---De die sancto Pasche. 1011
    CAP. XII.---Sermo I in Ascensione Dominica. 1012
    Sermo II. 1014
    CAP. XIII.---Sermo I de aduentu Spiritus sancti. 1016

LIBER QUINTUS.---De laudibus beatissime uirginis Marie.
    CAP. I.---De laude B. Marie ciuitatis Dei. 1021
    CAP. II---De Natiuitate B. Marie uirginis. 1022
    CAP. III.---De Purificatione S. Marie uirginis. 1025
    CAP. Iu.---De Annuntiatione B. Marie uirginis. 1028
    CAP. u.---De Assumptione B. Marie uirginis. 1032

LIBER SEXTUS.---In festiuitatibus martyrum, confessorum, etc.
    CAP. I.---De martyribus. 1031
    Sermo I. 1031
    Sermo II.---In natali unius martyris. 1034
    Sermo III.---De natiuitate plurimorum martyrum. 1037
    Sermo Iu.---De eisdem. 1040
    Sermo u.---De eisdem. 1043
    CAP. II.---De confessoribus. Sermo I. 1047
    Sermo II.---De eisdem. 1050
    Sermo III.---De eisdem. 1054
    Sermo Iu.---De eisdem. 1058
    Sermo u.---De eisdem. 1058
    Sermo uI.---De eisdem. 1062
    Sermo uII.---De eisdem. 1064
    CAP. III.---Sermo I.---De quouis sancto. 1067
    Sermo II.---De apostolis, et euangelistis et doctoribus. 1070
    Sermo III.---De euangelice legis predicatione. 1070
    Sermo Iu.---De uirginibus. 1073
    Sermo u.---De sancto Michele archangelo. 1075

INCIPIUNT TRACTATUS.

    TRACT. I.---De incarnatione Domini et eius sepultura 1079
    TRACT. II.---De sacrificio azymo ad Leonem monachum 1085
    Ad tractatum tertium editoris Romani admonitio. 1089
    TRACT. III.---De Sacramentis Ecclesie, mysteriis atque ecclesiasticis ritibus. 1089
    De consecratione ecclesie. 1091
    Quid aqua significet. 1092
    Quid significet ecclesia. 1093
    Quid sal significet. 1093
    Quid hyssopus significet. 1093
    Quid in circuitu eundo significet. 1094
    Quid uirga significet. 1094
    Quid littere. 1094
    Quid quod in modum crucis scribitur. 1095
    Quid aqua interius benedicta. 1095
    Quid uinum significet. 1096
    Quid cinis significet. 1097
    Quid altare. 1098
    Aqua est predicatio 1098
    Quid oleum. 1098
    Quid balsamum. 1099
    Quid significet consecratio chrismatis et olei. 1099
    Quid cerei. 1100
    De ritu in conferendo baptismate. 1100
    De confirmatione. 1102
    De uestibus episcopalibus: quid significent uestimenta episcopalia. 1103
    De amictu et ephod. 1103
    De orario. 1104
    De tunica. 1104
    De dalmatica. 1105
    De planeta. 1105
    Quid pallium significet. 1105
    De uittis. 1106
    De acu. 1107
    De mitra. 1107
    De manipulo. 1107
    De chirotecis 1108
    De annulo. 1108
    De summo pontifice. 1108
    De consecrationibus episcoporum. 1108
    S. LEONIS PAPAE IX uITA. 1109
    RESPONSIO ad eam questionem: Cur corruptus tunc temporis Ecclesie status. 1121
    Admonitio in uitam sancti Petri episcopi Anagnini. 1135
    COMPENDIUM uITAE SANCTI PETRI EPISCOPI ANAGNINI. 1137
    Priuilegium canonizationis beati Petri. 1137

EPISTOLAE.
    I.---Ad Petrum Portuensem episcopum. 1139
    II.---Ad episcopos et cardinales S. R. E. 1139
    III.---Ad Paschalem summum pontificem. 1140
    Iu.---Ad B. prepositum et cunctos fratres S. Georgii. 1140
    ODDO ASTENSIS MONACHUS BENEDICTINUS. IN PSALMOS EXPOSITIO 1142

FINIS TOMI CENTESIMI SEXAGESIMI QUINTI.

