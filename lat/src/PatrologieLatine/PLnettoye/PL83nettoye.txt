
PATROLOGIAE TOMUS LXXXIII.

SANCTI ISIDORI HISPALENSIS

TOMI QUINTUS, SEXTUS ET SEPTIMUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA, OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXIII.


SANCTI ISIDORI HISPALENSIS



TOMI QUINTUS, SEXTUS ET SEPTIMUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCuII EXCUSA RECENSENTE FAUSTINO AREuALO, QUI ISIDORIANA PRAEMISIT; uARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; uETERES EDITIONES ET CODICES MSS. ROMANOS CONTULIT, NOuA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS QUINTUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN QUINTO S. ISIDORI OPERUM TOMO CONTINENTUR.

Differentiarum libri duo. 	Col. 9
De ortu et obitu Patrum. 	129
Proemia in libros ueteris ac noui Testamenti. 	155
Liber numerorum in sanctis Scripturis occurrentium. 	179
De ueteri et nouo Testamento questiones. 	201
Questiones in uetus Testamentum. 	207




uolume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCuII EXCUSA RECENSENTE FAUSTINO AREuALO, QUI ISIDORIANA PRAEMISIT; uARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; uETERES EDITIONES ET CODICES MSS. ROMANOS CONTULIT, NOuA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEXTUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN SEXTO S. ISIDORI OPERUM TOMO CONTINENTUR.

De fide catholica libri duo. 	Col. 449
Sententiarum libri tres. 	537
De ecclesiasticis officiis. 	737
Synonyma. 	825
Regula monachorum. 	867
Epistole. 	893
De ordine creaturarum. 	913




uolume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCuII EXCUSA RECENSENTE FAUSTINO AREuALO, QUI ISIDORIANA PRAEMISIT; uARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; uETERES EDITIONES ET CODICES MSS. ROMANOS CONTULIT, NOuA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEPTIMUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN S. ISIDORI OPERUM TOMO SEPTIMO CONTINENTUR.

Liber de natura rerum. 	Col. 963
Chronicon. 	1017
De regibus Gothorum, Wandalorum, etc. 	1057
De uiris illustribus. 	1081
Appendices. 	1107





Main uolume text




[OPERA OMNIA S. ISIDORI.]





SANCTI ISIDORI HISPALENSIS EPISCOPI DIFFERENTIARUM, [2Kb] SIuE DE PROPRIETATE SERMONUM, LIBRI DUO. 



Prefatio. 1Kb] ISIDORUS LECTORI SALUTEM.

1 Plerique ueterum sermonum differentias distinguere studuerunt, subtilius inter uerba et uerba aliquid indagantes. Pete autem gentiles [Al. Gentilium] necessitate metrica confuderunt sermonum proprietates [Al. proprietatem]. Sicque ex his consuetudo obtinuit pleraque ab auctoribus [Al. auctoritatibus] indifferenter accipi, que quidem quamuis similia uideantur, quadam tamen propria inter se origine distinguuntur. De his apud Latinos Cato primus scripsit, ad cuius exemplum, ipse paucissimas partim edidi, partim ex auctorum libris deprompsi, tibique, lector, pro delectatione [legentium] subnotaui.



LIBER PRIMUS. DE DIFFERENTIIS uERBORUM.



2 De littera A.


[1Kb] 1. Inter Aptum et utile. Aptum ad tempus, utile ad perpetuum.

2. Inter Amicum et socium. Amicus constat affectu, socius re, quia consortio constat.

[1Kb] 3. Inter Arrogantem et abrogantem. Arrogans superbus, abrogans humilis. Arrogans assumit sibi fiduciam, abrogans demit, id est, negans.

[1Kb] 4. Inter Auarum et cupidum. Auarus est qui suo [Al. sua] non utitur, cupidus qui aliena desiderat.

[1Kb] 5. Inter Amorem et cupidinem. Aliud est, inquit  Cato, Philippe, amor longe, aliudque cupido. Accessit illico alter ubi alter recessit: alter bonus, alter malus. Alii uerius amorem et bonum dixerunt et malum, cupidinem semper malum. Amoris [Al., Iam horum] quadripartita differentia est. Est enim iustus amor; pius, crudelis, obscenus. Iustus amor est uxorum, pius filiorum, crudelis contra naturam, ut Pasiphe, obscenus meretricum.

[1Kb] 6. Inter Auspicia et auguria. Auspicia sunt que inchoantur et ultro ueniunt, auguria que consuluntur et consequuntur.

 [1Kb] 7. Inter Argumentum et argumentationem. Argumentum est quod in principio libri breuiter causam pandit, argumentatio est que in disputatione fidem assertionibus [Al., assertionemque] facit.

3 [1Kb] 8. Inter Artem et artificium. Ars est natura liberalis, artificium uero gestum manibus [Al., gestu et manib.] constat.

[1Kb] 9. Inter Absconditum et absconsum. Absconsum est cuiuslibet arte celatum, absconditum uero naturaliter abditum. Conditum est enim, non consum. Inde et consuere dicitur, quando rupta [Al., erupta] atque aperta queque texuntur [Al., trahuntur]. Porro occultum [Al., occultatum] ab occulendo, id est, claudendo, dictum. Arcanum uero ab arca uel ab arcendo, eo quod ab eo omnes arceantur, id est, prohibeantur.  Inde et arces dicuntur, a quibus arceantur hostes. Inde et arca, eo quod arceat furem. Inde et arcus, eo quod arceat aduersarium.

10. Inter Ante et antea. Ante locum significat et personam, antea tantum tempus.

[1Kb] 11. Inter accubuit et recubuit, hec differentia est: accubuit in triclinio conuiua, recubuit in cubiculo dominus, decubuit languidus. Accubare enim est corpore toto, accumbere cubito.

12. Inter abscedit et discedit. Abscedit quod a parte quolibet se subtrahit, quod uero a medio diuiditur, discedit.

[1Kb] 13. Inter Adulterium et fornicationem. Quod adulterium est alienam uxorem appetere, fornicatio uero non est adulteratio matrimonii federis, sed cum aliis solutis mecari.

 [1Kb] 14. Inter Altum et excelsum, sublime et arduum. Altum ex superiori parte et inferiori est, excelsum ex superiori tantum; sublime excelsum est cum aliqua dignitate; arduum, excelsum est 4 cum aliqua  difficultate. Item altus puteus, murus excelsus. Summa uidebis in excelso, ima in alto.

[10Kb] 15. Inter Adnisum, innixum, subnixum et obnixum. Adnisum, conantem [Al., conari] ad aliquid, innixum innitentem in aliquid [Al., inniti ad], ut si quis baculo innitatur, aut columne. Subnixum uero instructum aliquo consilio, aut suffultum ex omni parte, obnixum autem obstinatum, uel perseuerantem [Al., perseuerans].

[1Kb] 16. Inter Alloqui, obloqui, eloqui. Alloqui hortantis et iubentis, obloqui obtrectantis, eloqui oratoris.

[1Kb] 17. Inter Amare et Diligere putat differre Cicero, sepiusque sic utitur, ut distinguat, atque amare ponat pro ardenter amare, at diligere pro leuius amare, sicut in epistolis ad Brutum: uale, inquit,  et nos ama; uel, si id maius [Al., minus] est, dilige [Al., diliges]. Et rursus: Sic igitur facies; me aut amabis, aut quo contentus sum, diliges. Item ad Dolabellam: Quis erat qui putaret ad eum amorem quem erga te habebam, posse aliquid accedere? Tantum accessit, ut mihi nunc denique amare uidear, antea dilexisse. Alii dixerunt amare nobis naturaliter insitum, diligere uero electione.

[1Kb] 18. Inter Abiicere et proiicere distat. Quod enim in despectione est, et neglectum, abiicitur, quod uero foris est penitus a salute, et a beatitudine alienum, hoc proiicitur. Proiicere autem dictum, quasi porro abiicere.

[1Kb] 19. Inter Arguere et coarguere. Coarguere est cercere et compescere, arguere modo accusare, modo aliquid ostendere, et 5 patefacere est. uirgilius  : Degeneres animos timor arguit. Unde et argumenta dicuntur que causam ostendunt.

[1Kb] 20. Inter Adlidere et elidere. Adliditur quis proxime, eliditur longe.

 [1Kb] 21. Inter Aspicere et respicere, etc. Aspicimus ante nos, respicimus retro; suspicimus sursum, despicimus deorsum, inspicimus introrsum, prospicimus [Al., perspicimus] longe, conspicimus circumquaque. Item aspicimus presentia, respicimus preterita, prospicimus futura. Qui autem in dexteram leuamque se conuertit, hec aspectat, non aspicit. Notandum sane, quod si et despiciens dixerimus, nonnunquam diligenter inquirere significamus. Item circuminspicere [F., circumspicere], que nec cernere possis [Al., querit cernere]. Nam circuminspicere [F., circumspicere] est querere.

[1Kb] 22. Inter Attendere et intendere. Attendere aspicere est, intendere uero criminari, aut ad cedem,  aut ad iniuriam. Perraro [Al., pro raro] tamen in bono est.

23. Inter Audire et exaudire: quod tam boni quam mali audiuntur, exaudiuntur tantum boni.

[1Kb] 24. Inter Adolescere et inolescere. Adolescere augmenti est, inolescere consuescere.

[1Kb] 25. Inter Annuntiatur, nuntiatur [Al., enuntiatur], et denuntiatur [Al., denuntiatur et renuntiatur]. Annuntiatur de futuro, nuntiatur [Al., enuntiatur] de longinquo; denuntiatur de [Al., in] presenti, renuntiatur de excusando et repudiando.

6 [1Kb] 26. Inter Aduocatur, inuocatur et euocatur. Aduocatur daturus patrocinium, inuocatur prestiturus auxilium, euocatur prebiturus [Al., prestiturus] obsequium.

 [1Kb] 27. Inter Abducitur, perducitur et deducitur. Abducitur quis ad rem inhonestam, perducitur ad studia [Al., studium] deducitur ad honorem.

[1Kb] 28. Inter Adficimur et afficimur. Adficimur [Al., afficimur] honore, afficimur [Al., Adficimur] iniuria.

 [1Kb] 29. Inter Aduersum te et aduersus te. Aduersum te aduersarius, aduersus te imitator.

[1Kb] 30. Inter Alterum et alium. Alter de duobus dicitur, alius de multis. Alter enim sine uno esse non potest.

[1Kb] 31. Inter Apparet et paret [Al., adparet et apparet]. Apparet [Al., adparet] qui uidetur, paret [Al., apparet] qui obsequitur non regule ratione, sed discernendi intellectus gratia.

[1Kb] 32. Inter Aditum et ostium. Aditus quibus admittitur [Al., admittimur], ostium quo excluditur [Al., excludimur].

[1Kb] 33. Inter Arbitrum et iudicem. Arbiter ex uoluntate fit, iudex ex lege.

[1Kb] 34. Inter Aduenam et conuenam. Aduene de uno  loco uenientes, conuene de diuersis.

[1Kb] 35. Inter Album et candidum. Album natura, candidum studio siue cura; Albos ergo capillos, ceram candidam dicimus. Item candidum est quadam nitenti [Al., ante] luce perfusum, album uero quod aurore constat esse uicinum.

7 [1Kb] 36. Inter Albentem et albescentem. Albentem dicimus eum qui iam albatus [Al., albus], albescentem eum qui incipit.

[1Kb] 37. Inter Animum et animam hoc interest, quod animus consilii est, anima uite. Ista semper eadem est, ille pro affectu mutatur. Item mentem antiqui ab animo separauerunt: mentem, ut sciat, animum uero, ut uelit, aut possit discere. Preterea nonnunquam,  et animus pro uiribus ponitur.

[1Kb] 38. Inter Aluum et uentrem, et uterum. Aluus interius receptaculum cibi est, quo sordes defluunt, ut Sallustius, Simulans sibi aluum purgari. uenter est aspectus ipsius partis extrinsecus, ut Iuuenalis: Montani quoque uenter adest. Uterus autem proprie  pregnantis est. Sed et hoc a petis metri necessitate uariatur.

[1Kb] 39. Inter Arma et tela. Arma sunt quibus defendimur [Al., defendimus], tela que mittimus [Al., emittimus]. Item arma belli sunt, armamenta nauium.

[1Kb] 40. Inter Alluuium et colluuium. Alluuium consumptio est riparum ex aquis, colluuium autem congregatio sordium, que fit a fluxione multa.

[1Kb] 41. Inter Aquatum et aquosum. Aquatam potionem recte dicimus, aquosum locum qui ex se aquam fundit. Ita et meracam potionem, merosum autem uinum appellamus.

8 [21Kb] 42. Inter Apricum et opacum. Apricum contrarium est opaco, quasi apertum celo, uel soli sine [Al., in]  horrore frigoris. Et est apricum, quasi [Al., quia] sine flatu et frigore. Hinc et Africam dici quidam existimant, quasi Apricam. At contra opacum condensum est, et umbrosum, sicut et amenum. Amena autem dicta eo quod amentur.

[1Kb] 43. Inter Acerbum et aceruum. Aceruus per duas uu scribitur, et significat molem. Acerbus per b scriptus significat immaturum.

[1Kb] 44. Inter Arbos et arbor. Arbor interdum et sine fructu, arbos uero nonnisi fructifera. Similiter silua et nemus. Silua interdum est fructuosa, nemus uero arbores umbrose et infructuose intelliguntur.

45. Inter Acerbum et immaturum. Acerbum est longe a maturitate positum, immaturum uero proximum maturitati.

 [1Kb] 46. Inter Auenam et habenam. Auena per u litteram herba est. Habena per d litteram lorum est. Habenas autem ab habendo dictas putant, quod his equos habemus, hoc est tenemus, unde et equi habiles dicti.

[1Kb] 47. Inter Auem et uolucrem. Aues dicimus que per era leuibus [Al., leuius] uolitant pinnis [Al., pennis], uolucres autem non solum aues uocamus, sed quadrupedes nimia pernicitate currentes, sed  tamen cum adiectione, ut puta uolucrem equum, uolucrem tigridem. Ut est illud Pacuuii: uolucri currit axe quadriga. Nam [Al., sed] et sagitte uolucres dicuntur, quod his pinne [Al., penne] conglutinantur. Nam sine adiectione tantum alitem sonat.

9 [1Kb] 48. Inter Anguem, serpentem et draconem. In mari angues, in terra serpentes, in templo dracones. Ut uirgilius: Tranquilla per alta angues; et paulo post: Serpens amplexus uterque. Item: Delubra ad summa dracones.

49. Inter Aureum et auratum. Aureum auro factum, auratum ex alia materia factum, et mistum auro operitur.

[1Kb] 50. Inter Animalia et animantia. Animalia sunt que habent animam, animantia tantum ad animos  pertinent.

51. Inter Austrum et ostrum. Austrum uentum significat, ostrum uero purpuram.

[1Kb] 52. Inter Annuit et abnuit. Annuit consentit, abnuit denegat.

53. Inter Aes et es. Aes metalli materia, es uero uerbum est.

[1Kb] 54. Inter Animum et animam. Anima sine differentia, animus uero uarius est; quod animo sapimus, anima qua uiuimus.

[1Kb] 55. Inter Ad et at. Ad prepositio est, at uero coniunctio.

56. Inter Adiuro et abiuro. Adiuro rogo, abiuro nego.

[1Kb] 57. Inter Apud et penes. Quod apud te tunc dico,  cum aliquam partem omnem significo. Nam penes possessionem significat, apud autem quasi corpus et librum, non possessio [Al., possessionem]. Dicimus autem, apud te habeo argentum meum, non penes te; que ergo redduntur, apud te habeo; que possidentur, penes te habeo.

[1Kb] 58. Inter Amburere et comburere, et sepelire. Comburere est igni dare, amburere ex utraque adurere; urere est igni adurere penitus, et ad medullam  ignem sentire. Sepelire est sepulcro cingere, uel corpus humo tegere et ossa. Inde uirgilius : Corpus humo patiare tegi: Aut , ciuile, Punicum. Pugna unius diei, prelium pars pugne, licet et pugna duorum sit  aliquando, et sine ferro, unde et a pugno dicta est.

[1Kb] 79. Inter Balsamum et opobalsamum. Balsamum est arbor ipsa, opobalsamum succus collectus ex arbore. Nam opos dicitur succus. Probatio autem balsami, ut dicit Plinius, hec est: quod si contra solem feratur, et corruptum non sit, manum ferentis exurit.

[8Kb] 80. Inter Bassos et bassus. Bassos nomina propria sunt, Bassus [Al., Balsos] uero appellatiua nomina sunt.

[1Kb] 81. Inter Barbarismum et solecismum. Barbarismus fit in una loquela, solecismus in pluribus.



De littera C.

[1Kb] 82. Inter Celum et ether ita distinguitur. Quod non tantum ille astriferus [F., astrifer] locus, sed et  iste er celum uocatur. Aether autem sublimior celi pars est, in quo sidera constituta sunt. Sane et ether 13 er ignens est superior, ethra uero lux et splendor est etheris.

83. Inter Cras et crastinum. Cras ad tempus pertinet, crastinum ad opus eiusdem temporis.

[1Kb] 84. Inter castitatem et continentiam hoc interest. Quod castitas est corporis incorruptio, continentia uero post corruptionem sexui renuntiatio. * Primum ex his felicitatis est, non esse quod metuas; secundum uirtutis est, prosternere hostem libidinis, a quo toties uictus atque deiectus es. Quo primum cedere humilitatis est, secundum patientie. * Harum prima felicitatis est, non nosse in totum a quo postea liberari optabis; secunda uero uirtutis contemnere  uitium quod optime noueris. Alii continentiam in coniugiis [Al., coniugibus] specialibus, castitatem in uirginibus intelligunt. Item quidam castitatem accipiunt in mente, uirginitatem uero in corpore. Illa est autem uera castitas, que nec corpore, nec mente polluitur.

85. Inter Clamorem et clangorem. Clamor rationabilium,  clangor irrationabilium, ut anserum, uel tubarum.

[1Kb] 86. Inter Criminatorem et criminantem hoc interesse auctor Orbilius putat, quod criminator sit qui alteri crimen inferat, et id sepius faciat, criminans autem qui crimen inferat, et cum suspicione quoque id faciat quare quis magis noxius uideatur. Ut Afranius: Non sum, inquit, tam criminosa [Al., criminosus], quam tu [Al., quantum], uipera, gannire ad aurem nunquam didici dominicam [Al., domini].

[1Kb] 87. Inter Callidum et uersutum. Callidus est in disputando subdolus, uersutus autem cuius mens in negotiorum actu ad quamlibet fraudem facile uertitur. Ergo callidum non pro astuto tantum, 14 sed pro astute docto dicimus, uersutum autem ab eo  quod animum cito uertat. Unde et Plautus:

uersutior es quam rota figularis [Al. figulari].

[1Kb] 88. Inter Curam et sollicitudinem. Sollicitudo moderata est, atque temperabilis, cura uero sine moderatione est; unde et cura dicta est, eo quod cor urat.

89. Inter Cognitionem et agnitionem quidam sic distinguunt, quod cognitio eorum sit que ante non sciuimus, et ea postea scire permittimur, agnitio uero eorum que prius scientes, deinceps scire desiuimus, eorumque postea recordamur.

[1Kb] 90. Inter Commentarium et commentum, et comicum [F., commaticum]. Commentarium liber, commentum, uel commentatum uolumen, id est, ex  diuersis libris comatum, scilicet, ex ueteri et Nouo Testamento.

91. Inter Coram et palam. Coram ad personam refertur, dicimus enim coram illo, palam autem persona caret, quia id ipsum significat quod omnes sciunt. Ergo coram ad personam certam refertur, palam ad omnes.

 92. Inter Cauum et cauatum. Cauum naturaliter, cauatum manu.

[1Kb] 93. Inter Circiter, circa et circum. Circiter ad numerum referendum est, circa ad locum et tempus, circum uero undique. Ergo dicimus [Al., dicamus] circumisse nos orbem, non circasse [Al., circaisse].

[1Kb] 94. Inter Circumpedes et antepedes. Circumpedes sunt obsequia seruorum, antepedes amicorum.

15 [1Kb] 95. Inter Contingit, obtingit, euenit, et accidit. Contingit euentu, obtingit sorte, accidit casu, euenit uel malo, uel bono,

[1Kb] 96. Inter Corripere, obiurgare, et castigare. Corripimus uerberibus, obiurgamus uerbo, castigamus uerbis, cedibus et uerberibus.

 97. Inter Cupere et ambire. Cupere est terrena lucra, uel quelibet mundi desideria inaniter querere, ambire uero honorum gradus, uel ordines potestatum appetere.

[1Kb] 98. Inter Cantare et canere. Cantare tantum uocibus uel clamore insonare est, canere autem interdum modulari, interdum uaticinari est, id est, futura predicere.

[1Kb] 99. Inter Conscribere, exscribere, et reliqua. Placidus: Conscribere, inquit, est multa simul scribere. Exscribere, quod alibi scriptum sit transferre, transcribere, cum ius nostrum in alium transit, Inscribere accusationis est, ascribere assignationis. Describere dictionis [F. ditionis], uel ordinis.

 [1Kb] 100. Inter Construere et destruere. Construere est edificare, destruere uero exterminare.

[1Kb] 101. Inter Commodare et accommodare. Commodare est prestare aliquid, accommodare uero aptare.

102. Inter Consuere et suere, uel assuere. Consuere uestium, suere codicum, assuere coriorum.

[1Kb] 103. Inter Consequimur et assequimur. Consequimur pedibus, assequimur studio.

[1Kb] 104. Inter Consuescimus, assuescimus, insuescimus.  Consuescimus 16 bona, insuescimus mala, assuescimus utraque [Al., utrumque].

105. Inter Capio et capesso. Capio aliquando, capesso frequenter.

[1Kb] 106. Inter Cunctos et omnes. Cuncti omnes sunt, si modo iuncti sunt, et simul faciunt aliquid. Aliter omnes dicuntur non cuncti.

107. Inter Ceteros et alios. Quod ceteri ex eodem numero sunt, alii ex alio.

108. Inter Curulem et curialem. Curiales officiales publici, curules uero selle, in quibus magistratus sedentes iura reddunt.

[1Kb] 109. Inter Censorem et censualem. Censores enim [Al., tantum] iudices uocantur, censuales uero officiales qui censum prouincialem exigunt. Interim  [Al., interdum] et censorium [Al., censorem] hominem pulchrum dicimus.

110. Inter Cognatum et affinem, et propinquum. Cognatus eiusdem generis, affinis nuptiis ueniens, propinquus sanguine uel affinitate coniunctus.

[21Kb] 111. Inter Columem et incolumem. Incolumem animo accipimus, columem corpore. Columen autem sanitas, uel sustentaculum est, quod [Al., quia] a columna est factum, unde et culmen, unde et culmus.

112. Inter Comptum et compositum. Comptum cura, compositum natura.

[1Kb] 113. Inter Crassum et grassum. Crassum corporis est pinguedinis [Al., pinguendo]. Nam grassari animi nimie crudelitatis.

 114. Inter Crassum et obesum. Crassus pinguis est, obesus plus est quam pinguis.

17 [1Kb] 115. Inter Cerulum et ceruleum. Cerulus est color, ceruleus qui ex eo colore confectus est natura. Nam cerulum ipsum colorem dicimus.

[1Kb] 116. Inter Corpus et carnem. Quod in omni carne corpus est, non in omni corpore caro. Caro enim proprie ossa et sanguis est, quod tamen et corpus est. Corpus autem et lapis, et lignum est, quod tamen  caro non est. Dictum autem corpus a corruptione, et caro a carendo, uel a cadendo.

[1Kb] 117. Inter Capillos et capillamenta. Capilli capitis sunt, capillamenta summitates arborum. [Al., arboris].

[1Kb] 118. Inter Collum et ceruicem. Collum [Al., Collus] semper ceruicem, ceruix [Al. collus] autem dum singulari numero dicitur, significat collum; dum plurali, superbiam, ut Cicero in uerrem : Pretorem tu accusas? Frange ceruices.

[1Kb] 119. Inter Concidit et concidit. Concidit, correpta media syllaba, significat cecidisse, concidit, producta media, significat separasse.

120. Inter Cassidem et galeam. Cassis de lamina est, galea de corio [Al., corio fit].

 [18Kb] 121. Inter Clypeum et clupeum. Clypeum sentum, clupeum ornamentum [Al., ornamenta] dicimus. Inter Clypeum et clupeum: Clypeus masculino genere est quem scutum dicimus, clupeum neutro dicitur imago, ab eo quod clueat, id est, dicatur et nominetur, et clara sit. Sic et inclytus preclarus dicitur.

18 [1Kb] 122. Inter Consuetudinem et ritum. Consuetudo est solite rei usus, ex consensu duorum, plurimorumque factus. Ritus uero ad iustitiam pertinet, quasi [Al., pendet, quia] rectum, ex quo pium, equum, sanctumque [Al. s. respicimus].

[1Kb] 123. Inter Cognitorem et procuratorem. Cognitor non nisi presens a presente presenti datur, procurator autem et absens constituitur [Al., quem a. constituit]  aduersus absentem. Item cognitor aduersus eum solummodo lite [Al., litem] contendit [Al., defendit] aduersus quem ad agendum constitutus est, procurator uero apud omnes. Item cognitor liti tantum dari solet, id est [Al., item], iudicii expediendi gratia, procurator uero et res omnes administrat.

 124. Inter Cochlearium et cochleare. Cochlearius qui uendit, cochleare uero species.

[1Kb] 125. Inter Cetum et cetum. Cetus multitudo cetum belluam dicimus.

[1Kb] 126. Inter Commune et epicenum. Commune generis [Al., gentis] est, epicenum uero animalium.

127. Inter Capillatum et capillosum. Capillatus capillo grandi, capillosus pilosus et hirsutus.

128. Inter Cornua et corna. Cornua animalium, uel antemnarum, corna uero pomorum genus.

129. Inter Cepit et cepit. Cepit de capiendo, cepit de incipiendo.

[1Kb] 130. Inter Caluum et caluatum. Caluus est natura, caluatus manu. Inde et decaluatus dicimus ualide manu decaluator.

 19 [1Kb] 131. Inter Circa, circum et circiter. Quod circa est incerti loci de aliqua parte, circum certi undique, circiter numeri pene infiniti.

[1Kb] 132. Inter Causam et rationem. Quod causa rem uel rationem antecedit, ratio in ipsa re est. Item causa est, propter quam fit aliquid, ratio per quam fit.

[1Kb] 133. Inter Ciuile et ciuicum. Ciuile est quod ad ciuitatem pertinet, ciuicum, quod ipsi ciues faciunt.

134. Inter Cognoscimus et agnoscimus. Cognoscimus ignoratos mores, agnoscimus que nobis exciderant.



De littera D.

[1Kb] 135. Inter Diurna, diutina et diuturna. Diurna a die facta sunt, ut diurna merces, diutina dicta ab eo quod est, quod diu durauerit, diuturna uero a perpetuitate dicta, quasi eterna.

 [1Kb] 136. Inter Disertum et discretum [Al., dissertum]. Disertus orator est, discretus est doctus, a discendo dictus.

[1Kb] 137. Inter Diuitem et locupletem. Diues est pecuniis, locuples [Al., locis plenus] autem fundis, quasi locorum diuitiis plenus.

 [1Kb] 138. Inter Defensorem et ultorem. Defensor curat, ne fiat iniuria, ultor id facit, ne impune sit facta iniuria.

[1Kb] 139. Inter Deformem et turpem. Deformis ad corpus pertinet. Turpis ad animum.

20 [1Kb] 140. Inter Dementem et elirum. Demens est cuiuscunque etatis amens, et [F., id est] sine mente, delirus autem per etatem mente defectus: dictus autem ita, eo quod recto ordine, quasi lira, aberret. Lira enim est arationis genus, cum [Al., cum qua] agricole facta [Al., iacta] semente dirigunt sulcos.

[1Kb] 141. Inter Dirum et atrocem. Dirus immisericors, quasi diuina ira in id adactus. Atrox, crudelis, hoc est, crudus, neque suauis [Al., suasibilis].

[1Kb] 142. Inter Dolum et dolorem. Dolor est corporis incommoditas, siue molestia. Dolus uero occulta  malitia, blandis sermonibus adornata.

143. Inter Dolum, insidias, et fraudes. Dolus animo fit, insidie loco, siue telo, fraus circa fidem mutuam [Al., iniuria].

[1Kb] 144. Inter Dementiam et amentiam. Dementia temporale uitium est, amentia perpetuum. Dementia autem dicta, quasi diminutio mentis.

[1Kb] 145. Inter Distinctionem et subdistinctionem. Distinctio finem sensus facit, subdistinctio suspendit [Al., mentem susp.].

[1Kb] 146. Inter Dimidium et dimidiatum. Dimidium est equa pars diuisa, dimidiatum utique pars, sed [Al., si] non equalis.

147. Inter Diuertit et diuortit. Diuortio [F., diuortium]  est separatio, cum mulier a uiro discedit, diuertit uero, qui a uia uel ratione deflectit.

21 [1Kb] 148. Inter Deluit et diluit: Deluit purgat, diluit temperat. Liuius, de morte Mitridatis: Quod cum diluisset.

[1Kb] 149. Inter Dilectum et delectum. Dilectum a diligendo, delectum ab deligendo [Al., eligendo].

[1Kb] 150. Inter Directum et derectum. Derectum per latum est, directum per longum.

151. Inter Discernere et secernere. Discernit qui in duas partes diuidit, secernit, qui ex multis seorsum multa eligit.

[1Kb] 152. Inter Dicere et memorare. Dicit enim, qui semel idem pronuntiat, memorat, non qui semel dicit, sed qui sepius idem, memorie conseruande  causa, facit.

[1Kb] 153. Inter Derigere et dirigere. Derigimus que curua sunt, dirigimus, cum aliquo tendimus.

[1Kb] 154. Inter Deportare, comportare et exportare. Deportare est aliquid afferre, comportare in unum locum conferre, exportare tollere.

155. Inter Discedere et abscedere, et cetera. Discedere per diuortium dicimus, abscedere per absentiam, secedere per singularitatem, decedere per mortem.

[1Kb] 156. Inter Deauco et diduco. Deduco de amico producendo [Al., perducendo]. Diduco autem distraho, uel diuido. Item quantum ad equos triumphales 22 refertur, si equi, duxere triumphos; si boues,  deduxere [Al., duxere]. Item quantum ad naues, subducere in terram dicimus, deducere [Al., diducere] autem in mare, ut: Deducunt socii naues.

157. Inter Duo et ambo [Al., duos ambos], Utique qui dicit duo [Al., duos ambos], numerat; qui ambo, iungit.

158. Inter Disparem et imparem. Dispar est inequalis, uel dissimilis, impar uero, sine pari.

[1Kb] 159. Inter Duo et bina. Cicero, in epistolis ad filium, duas epistolas, non binas; binas litteras, non duas. Quia numeri tantum pluralis est nomen littere que epistolam significant. Nam non dicimus bina, nisi ea que singularem numerum non admittunt, ut bina castra, bina arma. Ea autem dicimus duo que singularem numerum admittunt.

 [1Kb] 160. Inter Domum et hospitium. Domus ad proprios habitatores pertinet. Nam hospitium tunc uocatur, cum aut aliquem recipimus, aut cum ab aliquo ipsi recipimur; unde et qui uenit, et ad quem uenitur, hospes dicitur. Sic Plautus:

Hospes necauit hospitem captum manu.

[1Kb] 161. Inter Decentem et speciosum et formosum. Decens motu corporis probatur, speciosus specie, formosus, natura, siue forma.

[1Kb] 162. Inter Deformem et informem. Deformis est cui deest forma, [Al., feda form.] informis ultra formam.

163. Inter Decus et decorem. Decus ad animum refertur, decor ad corporis speciem.

[1Kb] 164. Inter Delatorem et dilatorem. Delator, qui  defert ad accusandum [Al., causandum]; 23 dilator, qui differt ad proferendum.

[1Kb] 165. Inter Draconem et traconem [Al., truaconem]. Draco est immanis bellua, tracones [Al., truacones] uero sunt hiatus terre.

[1Kb] 166. Inter Diuitem, potentem, fortunatum, locupletem et honestum. Diues est potentia et uirtute, potens, quasi Deo proximus, locuples fundis, quasi locis plenus, fortunatus, subito [F., substantia]  factus beatus, honestus moribus et honore usus.

[1Kb] 167. Inter Do et cedo. Qui dicit do significat quibus detur; qui dicit cedo, de se tantum dicit.

[1Kb] 168. Inter Deum et diuum. Quod Deus semper est, diuus fit.

[1Kb] 169. Inter Damnum et iacturam, et detrimentum. Iacturam scientes [Al., scienter] et ultro patimur, damnum subito, et non credentibus nobis, fit; detrimentum, leue damnum fit in parte.

[1Kb] 170. Inter Donum et munus. Donum Deo offertur, munus hominibus.

171. Inter Delicta et delecta. Delicta peccata, delecta electa.

172. Inter Delictum et iniustitiam. Delictum quidam leue putauerunt esse peccatum, quasi negligentis  [F., negligentia] derelictum, iniustitiam uero immane aliquod seuumque commissum.

173. Inter Dolum et dolorem. Dolus tergiuersatio, dolor uero corporis inquietudo.

174. Inter Dolosum et inimicum. Dolosus est qui occulta machinatione grassatur, inimicus uero qui mala facit apertius.

[1Kb] 175. Inter Deduco et diduco. Deduco, amicum, diduco, distraho.

24 176. Inter Directum et derectum. Directum [Al., derectum] in rectum uadens; derectum [Al., directum] in latere rectum.

177. Inter Disco et doceo. Discit qui non nouit, docet uero qui nouit.



De littera E.

 [1Kb] 178. Inter Externum et hesternum. Hesternum dicimus pridianum, externum autem extraneum, hoc est, alienum.

[1Kb] 179. Inter Eloquentem et loquacem. Sinceritas facundie eloquentum est, effusa et incondita temeritas, loquacium. Unde est Sallustius: Loquax magis quam facundus. Et Cicero: Hunc loquacem esse habitum, nunquam dissertum.

 [1Kb] 180. Inter Expertem et expertum. Si enim expertum rerum dixerimus, significamus peritum, si expertem, ignarum.

[1Kb] 181. Inter Exercitatum et exercitum. Exercitus, laboribus fatigatus, exercitatus, uel arte, uel studio peritus.

182. Inter Exosum et odiosum. Exosus dicitur qui aliquem odit, odiosus, qui oditur.

[1Kb] 183. Inter Ebrietatem et ebriositatem. Quod ebrietas aliquando est, ebriositas frequens temulentia uini est. De qua Apostolus ait : Neque ebriosi regnum Dei possidebunt. Pulchre autem quidam non ignobilis orator, cum ebrium e [Al., a] somno describeret excitatum, ait: Neque dormire excitatus, nec uigilare ebrius poterat. Qua sententia 25 expressit  quodammodo nec mortuum eum fuisse, nec uiuum.

[1Kb] 184. Inter Euentum et euenta. Euentus ipsa res est, Euenta autem dicuntur que ab euentu ueniunt.

[1Kb] 185. Inter Egestatem et paupertatem. Quod egestas peior est quam paupertas, paupertas enim potest esse honesta, nam egestas semper turpis est.

186. Inter Experientiam et scientiam. Experientia in malo dici potest, ut penas expertus, scientia autem in bono tantum.

[1Kb] 187. Inter Emittit et admittit. Emittimus alios a nobis, admittimus alios ad nos. Sic quidam uirgini cuidam ait: Murum sexui tuo exstrue, qui nec tuos emittat oculos, nec admittat alienos.

[1Kb] 188. Inter Existimare et arbitrari. Existimare apud animum nostrum est, arbitrari iudicium animi [Al., animi nostri est] proferre.

 [1Kb] 189. Inter Emere et redimere. Id differt quia qui emit alienum emit, qui autem redimit, id emit proprie quod suum fuit, et suum esse desiit.

[1Kb] 190. Inter Exspectare et spectare. Exspectatur uenturus, spectatur qui uidetur, uel approbatur.

[1Kb] 191. Inter Efferunt et eferunt. Efferunt qui exportant [Al., asportant], per duo ff. Eferunt autem, qui  laudandum [F., laudando] extollunt, per unum f. Cicero: Nimium fortasse hec illi eferunt.

192. Inter Exsequimur, persequimur et prosequimur. Exsequimur mortem, in qua uindicta est, persequimur fugientem, prosequimur, cum fungimur officio.

[1Kb] 193. Inter Extemplo et illico. Extemplo, repente, uel statim, uel subito, illico, mox uel continuo.

26 194. Inter Exstinctum et restinctum. Exstinctum dicimus lumen, ut Cicero: Lumina ciuitatis exstincta sunt, restinctum uero incendium, ut idem Cicero: Subiectos prope iam ignes, circumdatosque restinximus.

[1Kb] 195. Inter Equitem [Al. equum], equestrem et sequestrem. Sequestris dicitur, qui certantibus medius  interuenit, per quem utraque pars equam fidem sequatur [Al., equa fide equatur]. Eques autem est qui equo sedet in armis. Equestris uero locus, uel ordo, ut si dicas: Ille homo equestris est. Item: Militat [Al., miles] ille in equestri ordine.

[1Kb] 196. Inter Exanimem et exanimatum. Exanimis est mortuus, exanimatus uero timens. Ut est illud:

Exanimata sequens impingeret agmina muris.

[1Kb] 197. Inter Eu et heus. Eu interiectio dolentis est, heus aduerbium uocantis.

[1Kb] 198. Inter Ensem et gladium, Ensis est ferrum tantum, gladius uero totus. Mucro autem non tantum gladii, sed et cuiuscunque teli acumen est. Item gladium generaliter dicimus, ensem in prelio, mucronem in opere.

[1Kb] 199. Inter Exuuias et spolia. Exuuie ducum  sunt, spolia priuatorum.

[1Kb] 200. Inter eum qui in insulam relegatur, et eum qui deportatur, magna differentia est: primo, quod relegatum [Al., qui relegatum] bona sequuntur, nisi fuerint sententia adempta, deportatum non sequuntur, nisi palam ei fuerint concessa. Ita fit, ut relegato, mentionem bonorum in sententia haberi,  non prosit, deportato noceat. Item distant 27 et in loci qualitate. Quod cum relegato quidem humanius transigitur, deportatis uero solent insule assignari que sunt asperrime, queque sunt paulo minus summo supplicio comparande.

201. Inter Eremum et desertum. Eremus est in uia solitudo, ubi nunquam habitatum est, desertum ubi aliquando habitatum et derelictum est.

[1Kb] 202. Inter Exsecrationem et iurationem. Exsecratio, ut puta: Si malum non patior [F., ut malum non patiar]; Iuratio: Si bonum mihi euenit.

[1Kb] 203. Inter Expertum, et experrectum. Expertum, aliquid agnitum, experrectum a somno.

204. Inter En et em. En, cum ostendis, em, cum increpas.

 205. Inter Ebrium et ebriosum. Ebrius ad tempus multum bibit, ebriosus semper multum bibit.

[1Kb] 206. Inter Aequum et equum. Equus, quod est animal, per e et u. sola scribendum. Quod uero pro iusto scribitur [F., accipitur] per e diphthongon geminata u u est scribendum.



De littera F.

[1Kb] 207. Inter Fidelem et fidum. Fidus amicus dicitur, fidelis famulus. Item infidelis est qui caret firmitate, infidus, qui fide.

[1Kb] 208. Inter Famosum et infamem. Famosus est, de quo fama loquitur seu bene seu male, infamis uero tantum male fame est.

[1Kb] 209. Inter Ferocem et ferum. Ferox dicitur animus, ferus leo.

 210. Inter Fallacem et mendacem. Omnis homo fallax id agit, 28 unde quisque fallatur; non autem omnis uult fallere qui mentitur. Sicut mimi et comedie, et multa pemata, ubi mendacium delectandi potius studio quam fallendi uoluntate scribitur. Nam et omnes fere qui iocantur [Al., pene qui loquuntur], mentiuntur.

[1Kb] 211. Inter Furiatum et furiosum. Furiosus est qui ferarum ritu fertur, et ab eo furor nunquam recedit, furiatus qui furit ex causa.

[1Kb] 212. Inter Furiosum, furentem [Al., furientem] et iratum. Furiosus est corde, furens [Al., furiens] causa, iratus merito.

213. Inter Ferocitatem et feritatem. Ferocitas sepe laudi habetur. Est enim ferocitas militum, et ferox iuuentus dicitur. Feritas autem dirus animi habitus.

214. Inter Formidinem, pauorem. et metum, siue  timorem. Formido obiicitur, uel oculis, uel animo, sine adhibita ratione, et maxime paruulis, pauor autem cum timiditate animi subita est conturbans occasio, que tamen soluitur ratione, uel tempore, nec stat, item metus est motus interior animi subitus, siue cordis, factus ex aliqua tristi recordatione. Timor uero est accedens dolor mentis extrinsecus, ex aliqua accidenti occasione. Porro timiditas animi uitium sempiternum est. Nam timor, pro tempore est. Itaque in uiro forti est aliquando timor, timiditas nunquam. Est autem et bonus timor et malus. Malus est, cum temporalia bona quisque sibi subtrahi perhorrescit [Al., abstrahi pertimescit]; bonus, cum quanto quis Deum ardentius diligit, tanto eum diligentius offendere pertimescit. Nam timere interdum  prodest, et decet, pro qualitate temporum atque causarum.

215. Inter Facinus et flagitium ita uidetur distinguere Augustinus. Quidquid enim, inquit, agit indomita cupiditas ad corrumpendum animum et corpus suum, flagitium uocatur, quidquid uero agit ut alteri noceat, dicitur facinus. Et hec duo genera sunt omnium [Al., hominum] peccatorum. Sed flagitia priora sunt, que cum corruperint animum in facinora prosiliunt.

29 [1Kb] 216. Inter Phantasiam et phantasma. Phantasia est imago alicuius corporis uisa, et cogitando postea in animo figurata, ut puta, aui uel patris species, quem aliquando uidimus, ac dum cogitando memoramus, phantasiam dicimus. Phantasma uero est ex imagine  cognita, aliqua, quam uidimus, imago formata, ut puta, species aui quem nunquam uidisse meminimus; sed tamen eius species non memoria, sed motu animi figuratur. De cognitis ergo speciebus memoria collecta, phantasia est; de incognitis species animo figurata, phantasma. Nam figurata phantasmata nichil aliud sunt quam de specie corporis, corporeo sensu abstracta; figmentoque memorie, ut accepta sunt, uel partiri, uel multiplicare, uel contrahere, uel distendere, uel ordinare, uel turbare, uel quidlibet figurare cogitando facillimum est, sed, cum uerum queritur, cauere et uitare difficile. Item phantasia est incognitarum rerum ex cognitis coniectura, phantasma uero rerum incognitio cognitarum.

[1Kb] 217. Inter Fiduciam et confidentiam. Fiducia in bonis rebus, confidentia in malis est.

 218. Inter Famam et gloriam. Gloria quippe uirtutum est, fama uero uitiorum. Ennius in Achille: Summam tu tibi pro mala uita famam extolles, et pro bona paratam gloriam. [Al., parata gloria] . . . ; maleuolentes [Fort., male uiuentes] enim famam tollunt, beneuolentes [Fort., bene uiuentes] gloriam.

[1Kb] 219. Inter Fatum et fortunam pagani ita separabant: quod enim fortuitu uenit, nulla palam causa, fortunam uocabant, fatum uero quidquid appositum singulis, et statutum erat, ut puta, fati esse dicebant quod nascimur, quod occidimus; fortune quidquid in uita uarietatis accidit [Al., occiderit].

220. Inter Falsitatem et mendacium. Negare quod uerum [Al., uere] est, falsitas est, fingere quod uerum [Al., uere] non est, mendacium est. Unde 30 et  Cato: Tu, inquam, si uerum supprimis [Al., uera nobis supprimis], falsarius agnosceris; si falsa confingis, mendax esse uideris [Al., iudicaberis].

[1Kb] 221. Inter Falsum et fictum. Falsum ad oratores pertinet, ubi ueritas sepe ita luditur, ut que facta sunt negentur; fictum uero ad petas, ubi que facta non sunt facta dicuntur. Falsum est ergo quod uerum non est; fictum quod tantum uerisimile est.

222. Inter Fertilem et fructuosum. Fertilis, est ager; fructuosum, quod cuique compendium est.

[1Kb] 223. Inter Frondeum et frondosum. Frondeum est totum factum de frondibus, ut torus, frondosus uero est locus [Al., lucus]. Licet enim abundet frondibus, non tamen est de frondibus totus. Sic et gramineum, et graminosum [Al., germinem et germinosum].

 224. Inter Flecti et deflecti. Flecti est retro [Al., a recto] et in proximum; deflecti uero longius et in deuium.

225. Inter Frui et uti hec distinctio est. Quod fruimur quo nequaquam carere possumus; utimur que aliquando nec semper habemus. Ac per hoc uti temporale est, frui uero eternum.

[1Kb] 226. Inter Fremere et frendere. Fremere est furorem mentis, usque ad uocis tumultum excitare, frendere uero proprie, dentes comprimere et concutere. Unde frena dicta, quod hec equi frendant, id est, premant [Al., imprimant] dentibus, et mordeant. Hinc et frenetici dicti, eo quod dentes concutiant.

[1Kb] 227. Inter Flere et plorare. Flere est ubertim lacrymas  fundere, quasi fluere, plorare est quasi cum uoce flere, plangere, cum lacrymis pectus aut faciem tundere. Lamentari, est cum aliquibus dictis miserabilibus flere. Merere, cum silentio dolere. Lugere est cum habitus mutatione. Lacrymas autem a laceratione mentis dictas. Lugentes uero dicti, quasi luce egentes, unde et luctus [F., lucus] dicitur.

31 228. Inter Fodere et effodere. Fodere est tantum sollicitare terram, effodere, hoc ipsum faciendo eruere aliquid, uel inuenire, cui contrarium est infodere.

229. Inter Famulari et obsequi. Famulari est debiti; obsequi, uoluntatis proprie.

[1Kb] 230. Inter Flagitare et flagitiare. Quod flagitare  idem est quod acriter interpellare, flagitiare uero est impurare.

231. Inter Fugiunt et diffugiunt. Fugiunt pariter, diffugiunt diuisi.

[1Kb] 232. Inter Fatemur et confitemur. Confiteri proprii arbitrii est; nam fateri, coacti est animi, non uoluntatis [Al., profiteri, id est . . .].

233. Inter Fecisti? et nunquid fecisti? percontandi differentia est. Nam quo loco uolumus nobis responderi factum esse, quod est imperatum, dicimus: Fecisti? Quo loco uolumus negari, hoc modo dicimus: Nunquid fecisti?

[1Kb] 234. Inter Fluit et defluit. Fluit quod naturaliter decurrit, ut humor, defluit autem quod etate, uel uetustate dissoluitur, ut etas hominum, folium arboris.  Fluere autem tribus modis dicimus: humore rerum, sanie uiuorum, tabe mortuorum.

235. Inter Funebre, funereum, et funestum. Funebre, luctuosum; funereum, quod ex funere constat; funestum uero, quod funere [Al., in funere] inquinatum est. Itaque funestus famulus dicitur, qui aliquo funere pollutus est, quo minus sacra peragere potest.

[1Kb] 236. Inter Fragrat et flagrat. Fragrat per r litteram ad odorem refertur; per l ad flammam et ignem. Nam quando incendium significat, quod flatu alitur, per l dicimus; et quando odorem, quia fracta [Al., qui a fracta] specie maior est, per r enuntiatur [Al., pronuntiatur].

[1Kb] 237. Inter Fratrem et germanum. Fratres dicuntur, qui ex eodem patre nascuntur, et non ex eadem matre. Qui uero 32 ex eodem patre et matre [Al.,  eadem matre et patre], germani appellantur. Et est germanus ex eadem genitrice, uel ex eodem germine manans.

[1Kb] 238. Inter Firmum et ualentem. Firmus ex firmitate nature, ualens uero ex precipuis uiribus, ut athleta.

[1Kb] 239. Inter Figuram et formam. Figura est artis, forma nature [Al., hominis],

240. Inter Farctum et partum. Farctum dicimus qui non est editus, et intra uentrem iacet, partum qui editus est.

[1Kb] 241. Inter Fessum et fatigatum, et lassum. Fessum animo et cura [Al., corpore], fatigatum, ex itineris longitudine, lassum, labore.

 [1Kb] 242. Inter Frameam et macheram. Framea appellatur gladius, ex utraque parte acutus, quam uulgo spatam dicunt [Al., uocant], machera autem gladius est longus, ex una parte acutus.

243. Inter Fedus et pacem. Fedus namque pacem preuenit. Nam posterius pax accipitur, prius fedus initur.

[2Kb] 244. Inter Flumen et fluuium, flumen, torrentem, etc. Fluuius, perennis aquarum decursus generaliter, a fluendo dictus. Et proprie flumen ipsa aqua; fluuius, cuius aqua; torrens autem inde dictus, quia pluuia crescit, siccitate torrescit, id est, arescit. Unde et Pacuuius: Flammeo uapore torrens torret. Porro riuus uocatur 33 qui subito ex pluuia fit, celeriterque decurrit ac deficit, fons autem est  caput [Al., corpus] aque nascentis. Amnis autem fluuius est nemore et [Al., ex] frondibus redimitus, et ex ipsa amenitate amnis uocatur.

[1Kb] 245. Inter Fulgura et fulmina. Fulgur est splendor micantis nubis [Al., micantibus nubibus], flumen autem, mucro est feruidus, uentorum uiolentia e nubibus ad terras emissus. Tria sunt autem hec, fulgor [Al., fulgus F. fulgos], fulgur, et fulmen.  Fulgor [Al., fulgus], qui tangit; fulgur, quod incendit et urit; fulmen, quod findit. Et ideo cum trinis radiis finguntur.

246. Inter Florida et florulenta. Florida sunt arbores et herba, florulenta campi, uel prata. Sic et alia intelliguntur similia.

[1Kb] 247. Inter Frumenta et fruges. Frumenta sunt arida et sicca, fruges uero liquide. Frumenti autem nomen tractum est a frumine, id est, eminente gutturis parte.

[1Kb] 248. Inter Feras et bestias. Omnis bestia fera, non omnis fera bestia. Bestie namque sunt, que morsu, uel unguibus seuiunt, ut pardi, leones, tigrides, a uastando dicte. Fere autem etiam ille sunt que etsi non [Al., a ui que] seuiunt, tamen siluestres sunt; dicte  autem fere, quod et naturali utantur libertate, et desiderio suo ferantur.

[1Kb] 249. Inter Fastos et fastos [Al., fastus] dies. Fasti uniuersaliter comprehensi, tam boni, quam mali, dies fasti [Al., fastus], quibus sunt contrarii nefasti.

[1Kb] 250. Inter Fastos dies et nefastos dies. Quod fasti dies sunt quibus iudicia exercere et causam dicere uel agere licet, nefasti dies dicti ab eo quod nefas sit quidquam his diebus agere, uel dicere, uel sacrum facere. Ergo festis diebus contrarii sunt nefasti.

251. Inter Festos dies et solemnes. Festi dies ex consuetudine dicuntur, solemnes uero qui ad omnes pertinent, ut parentalia. Ut 34 cum quis defuncti officia expleuerit, dicitur solemnia prestitisse.

252. Inter Fulmen, fulgorem et fulgur. Fulmen,  quod ferit, fulgor est, quod apparet, fulgur, quod conditur, si cadat de celo.

[1Kb] 253. Inter Fedus et fedus. Fedus turpis, fedus placitum.

[1Kb] 254. Inter Fides et fidis. Fides in fide, fidis de chorda.

255. Inter Fenum et fenus. Fenum palea, fenus lucrum est.

 [1Kb] 256. Inter Fragrat et flagrat. Fragat redolet, flagrat uerberat.

257. Inter Fauorem et fauum. Fauor adiutorium est, fauum uero mel.

258. Inter Furatum et furtatum. Furatum eum qui furtum facit; furtatum, quod furatur fur.

259. Inter Fatum et fatuum. Fatuum segnem, fatum uero fortune decretio est.

[1Kb] 260. Inter Fastos et fastus. Fastus de superbia, fastos de libris.

261. Inter Feminam et femina. Feminam de homine, femina femora sunt.

[1Kb] 262. Inter Forfices et forcipes. Forfices, id est, tisorias, forcipes, tenaces.

[1Kb] 263. Inter Fornicationem et adulterium. Adulterium  est coniugalis tori inquinamentum, fornicatio uero amor legitimo coniugio solutus, et uagus, explende libidinis consectando licentiam. Scripture autem solent fornicationem uocare omnem illicitam corruptionem, sicut est idololatria, et auaritia, ex quibus fit transgressio legis, propter [Al., per] illicitam concupiscentiam. Fornicatio autem sumpsit nomen a quibusdam edificiis arcuatis quos fornices antiqui uocabant, 35 in quibus meretrices constitute prostituebantur. Meretrices autem dicuntur a merendo, id est, promerendo stipendia libidinis. Unde et milites, cum stipendia accipiunt, mereri dicuntur.



De littera G.

264. Inter Grates et gratias. Grates Deo aguntur,  gratie uero hominibus, quoniam referri possunt [Al., non possunt]. Idcirco optime Deo conuenit, quod relationem significat ad latriam [Al., latam].

[1Kb] 265. Inter Gaudium et letitiam. Stoici sic distinguunt: gaudium quippe esse aiunt elationem animi [Al., anime], in his que digna sunt exsultantis, letitiam uero effrenatam animi [Al., anime] elationem, que modum nesciat; et in his quoque que uitio sunt mista letetur. Unde et Scriptura: Non est gaudium [Al., gaudere] impiis, dicit Dominus.

 [1Kb] 266. Inter Grauitatem et grauitudinem. Grauitas ex pondere animi, et ex sententia constat, grauitudo autem corporis est. Inter Graue et grauidum. Graue de natura dicitur; grauidum de accidenti [Al., accidenti] fecunditate, ut arbor grauida pomis.

[1Kb] 267. Inter Garrire et loqui. Loquitur qui recte et temperanter dicit; garrit qui aut multa uerba dicit, aut sordide loquitur.

[1Kb] 268. Inter Gerere et ferre. Gerimus nostra, et ueluti natura aliqua, que in nobis sunt, ferimus uero imposita nobis, ueluti onus. Sed uirgilius permiste utitur : Fidus que tela gerebat Achates. Gerebat pro ferre posuit.

36 269. Inter Grauatur et ingrauatur [Al., ponderatur.] Ingrauatur [Al., ponderatur] pondere alieno,  grauatur suo.

[1Kb] 270. Inter Gentem et gentes, et genus. Gens nationis est, ut Grecie, Assyrie. Hinc et gentilitas dicitur. Gentes autem familie, ut Iulie, Claudie. Genus uero ad qualitatem refertur, ut pecoris, pomi.

[1Kb] 271. Inter Grecum, Grecanicum, et Grecense. Grecus homo dicitur; Grecanica res; Grecense, quale in Grecia solet fieri.

[1Kb] 272. Inter Gallum et Gallicum, et Gallicanum. Gallum in Gallia natum, Gallicum ex Gallia latum, Gallicanum, quod aliquid ex Gallia affert.

[1Kb] 273. Inter Germanam et sororem. Soror enim ab eodem germine, non ab eodem utero; germana uero ex utriusque manans germine.

[1Kb] 274. Inter Genitorem et patrem. Genitor nature  uocabulum est, siue originis; nam pater dignitatis et honoris nomen est. Unde et sanctos uiros ac seniores patres dicimus. Genitores uero nostri a quibus [Al., nonnisi a quibus] nati sumus.

275. Inter Generat et parturit. Generare masculos dicimus, parturire feminas. Ut puta: Ille generauit, illa parturiit.

276. Inter Gubernatorem et nautam. Quod omnis gubernator, nauta esse potest, omnis nauta gubernator esse [Al., dici] non potest.

 [1Kb] 277. Inter Grande et maximum. Grande ad corpus pertinet, maximum ad animum.



37 De littera H.

278. Inter Hodie et hoc die. Hodie est quasi primum fiat, hoc die quasi aliquando factum referamus.

279. Inter Hunc diem et hanc diem. Dies masculini generis bonum tempus apud ueteres indicabat; feminini malum, ueluti in Iob, maledicta dies.

280. Inter Habeo et ab eo. Habeo, retineo; ab eo, hoc est, ab ipso.

281. Inter Hos et os. Si hos cum h scribimus, significamus personam, sine h significat uultum.

282. Inter Heresim et schisma. Schisma esse eadem opinantem, atque eodem ritu colentem quo  ceteri, solo congregationis delectari discidio: heresim autem esse longe alia opinantem quam ceteri, aliamque sibi ac longe dissimilem peruersi dogmatis instituere culturam. Heresis autem Grece ab electione dicitur, quod scilicet unusquisque id sibi eligat quod melius esse uidetur. Secta autem a diuisione dicta est, quasi sectio. Unde et secte philosophorum uel hereticorum dicuntur.

[1Kb] 283. Inter Honos et onus. Honos de honore, onus de onere.

[1Kb] 284. Inter Hora et ora. Hora cum h littera, dierum, sine h regionum, uel finium, siue oris significatio, quo locutio exprimitur.

[19Kb] 285. Inter Honustus et oneratus hoc interest, quod oneratus est qualicunque pressus pondere, honustus  uero, cui ipsum onus honori est, ut si quis spolia hostium ferat. Sed oneratus aspirationem non habet, quia ab onere uenit; honustus uero, quia ab honore descendit, retinet aspirationem.

286. Inter Hauritur et exhauritur. Hauritur aqua, exhauritur puteus.

[1Kb] 287. Inter Herbidum et herbosum. Herbidum dicimus locum, 38 in quo herbarum uiriditas nunquam cessat, herbosum autem, qui facile herbam generat, et ad tempus arescit.



De littera I.

[1Kb] 288. Inter Inferum et infernum. Pars superior inferni inferus est, ubi quieuerunt ante aduentum Christi anime iustorum. Pars uero inferior infernus, in quo truduntur [Al., traduntur] anime impiorum qui  plurimum peccauerunt. De quo Propheta animam suam liberatam esse gaudet [Al., congaudet], dicens:  Quia liberasti animam meam ab inferno inferiori.

289. Inter Initium et principium. Initium est rerum a quo quid incipit, ut fundamenta domus, carina nauis; principium autem uerborum exordium est.

290. Inter Iudicium et iustitiam. Iustitia est studium recte uiuendi, iudicium uero equitas recte iudicandi; quisquis ergo bene uiuendo seruit [Al., uiuendi seruiat], iustitiam facit; quisquis recte iudicat in subditis, iudicium custodit. Profanatur autem iudicium astutie tempore, non dignitate. Nam primum oportet quemque esse iustum, prouidere rectitudinem, et post hoc assequitur in iudiciis equitatem. Horum primum uirtutis est, alterum honoris. Neque enim quisquam potest peruenire ad honorem, nisi per uirtutem. Differt enim iustitia a iudicio. Solet  enim dici iudicium prauum, quod iniustum est; iustitia uero nunquam [Al., iniqua] et iniusta esse non potest.

[1Kb] 291. Inter Incantatorem, magum, aruspicem et maleficum. Incantatores sunt qui rem uerbis [Al., uerbo] peragunt. Magi, qui de sideribus philosophantur. Malefici, qui sanguine utuntur et uictimis, et sepe contingunt corpora mortuorum. Aruspices, qui exta [Al., secta] pecudum inspiciunt, et ex eis futura predicunt.

[1Kb] 292. Inter Indoctum et indocilem. Indocilis est, qui penitus non 39 potest discere [Al., docere. F., doceri]. Indoctus, qui nondum discit, et tamen discere potest. Ad hanc formam [Al., ab hac forma] similia distingue, ut puta, immotus, et immobilis, et  his similia.

[1Kb] 293. Inter Innoxium et innocuum. Innocuus est cui non nocetur; innoxius, qui non nouit nocere.

294. Inter Impurum et impudicum. Impudicus [Al., impurus], qui turpitudinem flagitii infert; impurus [Al., impudicus], qui patitur.

[1Kb] 295. Inter Immemorem et ignarum. Immemor est, qui oblitus est; ignarus, qui inscius. Unde et nares dicte, que nos odore [Al., ad odorem] admonent ut cognoscamus [Al., noscamus] aliquid et sciamus. Unde et olfecisse, scisse [Al., olfari res] ueteres dicebant.

[1Kb] 296. Inter Inertem et segnem. Iners sine arte, et ob hoc neque operis quidem ullius [Al., operique utilis]. Segnis, quasi sine igne; quomodo securus, sine cura,  id est frigidus, per quod inutilem accipimus.

297. Inter Insanum et insanientem. Insanus est qui  perpetuo animi furore tenetur; insaniens subito incitatus indignatione, uel ira.

[1Kb] 298. Inter Impium et peccatorem hoc distare solet, quod omnis impius peccator, non tamen omnis peccator impius habendus est. Impius quippe est quisquis a fidei pietate alienus efficitur, peccator uero qui praua actione fedatur.

[1Kb] 299. Inter Iniquitatem et peccatum sic distare dicit Ambrosius, quod iniquitas ad mentis acerbitatem refertur, peccatum uero ad prolapsionem corporis. Precedit igitur iniquitas, peccatum sequitur. Sed grauior est iniquitas, tanquam materia peccatorum, in cuius comparatione leuius est peccatum. Item peccatum est quod admittitur; piaculum autem id quod admissum est, et id quod expiatur admissum. Iniquitatis  autem tres sunt differentie: 40 suggestionis, delectationis, et consensus. Inter iniquitates et peccata sanctus Hieronymus hanc differentiam facit: iniquitates dicimus que ante susceptam fidem, siue per ignorantiam, siue per scientiam committuntur. Peccata uero, que post cognitionem fidei, uel gratiam baptismatis contrahuntur; totidemque et peccata, uerbi, operis et consensionis.

[1Kb] 300. Inter Inuidum et inuidiosum, quod inuidus feliciori inuidet, inuidiosus autem is est [Al. idem est] qui ab alio patitur inuidiam [Al. malum]. Nihil autem honestum, quod non inuidiosum. Nemo quippe inuidet misero; quis autem bonus et non inuidiosus?

[1Kb] 301. Inter Iram et iracundiam. Ira presens est, et ex causa nascitur; iracundia autem uitium naturale  et perpetuum est. Item iratus pro tempore concitatur; iracundus autem frequenter [Al., frequens] irascitur, et ad leuem sermonis auram, quasi a uento folium, commouetur. De talibus dicit Scriptura: uir iracundus inhonestus est. Et iterum: Iracundus effodit peccata.

[1Kb] 302. Inter Ignominiam et infamiam. Ignominia ponitur potestate [Al., in potestate] alicuius, infamia  autem fit multorum consentiente sermone.

[1Kb] 303. Inter Incusare et accusare. Incusamus potiores, accusamus pares. Item incusamus uerbo, accusamus crimine et facto.

304. Inter Iubere et imperare. Iubere apud ueteres non idem erat quod imperare; nam iubere ibi dicebatur, ubi uoluntatis erat obsequium; imperare autem, ubi debito [Al., dubio] quisque imperio parebat.

41 [1Kb] 305. Inter Iactamur et fatigamur, Iactamur in maris fluctibus, fatigamur in terris.

306. Inter Iaceo et iacio. Iaceo accubantem significat, iacio uero mitto demonstrat.

[1Kb] 307. Inter Ignem et focum. Ignis ipsa flamma est, focus uero fomes, ac nutrimentum ignis. Nam uarro: Focus, ait [Al., autem], dictus, quod foueat  ignem. Focus ergo dictus a fotu.

[1Kb] 308. Inter Ianuam et ostium. Ianua est aditus primus in domum, ostium in quemlibet locum domus. Similiter uero ianua, uel est clausa [Al., cum claustris], uel patens; fores autem et ualue ipse clause [Al., ipsa claustra] sunt, sed fores que foras uertuntur, ualue, que intus aperiuntur, et duplices, multiplices, complicabilesque sunt. Porte uero proprie murorum dicuntur; atque ideo [Al., inde] dicte eo quod antiquitus portato aratro designabantur [Al., portatura rote designat], quando circumducebatur gyrus, atque urbs [Al., Urbo] signabatur.

309. Inter Illius similis et illi similis. Illius similis ad mores refertur, illi similis ad uultum.

[4Kb] 310. Inter Iuuentam et iuuentutem. Iuuentus est  iuuenum multitudo; iuuenta [Al., iuuentas] autem hominum est etas. Iuuentas uero decus iuuentutis, sed auctores in plerisque locis aliter posuerunt.

[1Kb] 311. Inter Inficere et officere. Inficere est colorem mutare, officere est alicui nocere.

[1Kb] 312. Inter Inuenire et reperire. Inuenimus inquisita, reperimus ultro occurrentia.

 42 [1Kb] 313. Inter Inquirere et querere. Inquirimus ea de quibus dubitamus, querimus ignota.

314. Inter Impendere et impendere. Impendere correpte ab eo uenit, quod est impendo, impendere; impendere autem, si e litteram producas, significat imminere, ab eo quod est impendeo.

[1Kb] 315. Inter Iuuat et iubat. Iuuat, delectat; iubat, adiuuat.

[1Kb] 316. Inter Illicem et ilicem, Illicem cum duobus ll significat inductorem; illicem per unum l arborem indicat.

317. Inter It et id. Id pronomen est; it uero, uadit.

[1Kb] 318. Inter Inquit et inquid, ut puta ubi inquit dictum.

 [1Kb] 319. Inter Insitum et insertum. Insitas arbores dicimus, insertas uero causas [Al., cautes], aut fabulas.

320. Inter Illud et illuc. Illud pronomen, illuc aduerbium est.

[1Kb] 321. Inter Imprecari et deprecari. Imprecari, maledicere; deprecari, excusare et expurgare.

[1Kb] 322. Inter Incolam et inquilinum. Incola quidem et [Al., qui et] inquilinus signum est perdite patrie; sed inquilinus dicitur quandiu peregrinatur, incola cum inuenerit sedem.

[1Kb] 323. Inter Indigenam et indigentem [Al., indigetem]. Indigentes [Al., indigetes] egeni sunt; indigene, inde geniti.



43 De littera L.

 324. Inter Libertatem et liberalitatem. Libertas conditionis est, liberalitas uero beneficentie et largitatis, ut nudum uestire, captiuos redimere, pauperi uictum [Al., add. tribuere uel] administrare.

325. Inter Laudabilem et laudandum. Laudabilis est qui laudari potest, laudandus qui laudari debet.

[1Kb] 326. Inter Luxuriosum et prodigum. Luxuriosus, quasi solutus in uoluptates, unde membra loco mota luxa dicuntur; prodigus autem sumptuosus, qui omnia porro agit, et quasi proiicit.

327. Inter Lasciuum et petulantem. Lasciuus luxu,  petulans temeritate. Petulantia autem libido dicitur, ab eo quod petit male alienum pudorem.

328. Inter Litigiosum et litigatorem. Litigiosus est de quo litigatur, quasi ager; litigator qui litigat.

[1Kb] 329. Inter Letitiam et exsultationem. Letitia est mentis gaudium, exsultatio uero uerborum atque membrorum. Rursus exsultatio a iubilatione [Al., ad iubilationem] distinguitur. Ubi enim uerba sufficiunt letitie, et lingua idonea est mentis gaudium explicare, exsultatio est. Ubi uero non potest quisque conceptum gaudium uerbis annuntiare [Al., nuntiare], sed ipsam animi effusi [Al., diffusi] letitiam in uocem quamdam exsultationis erumpit, iubilatio est.

330. Inter Lethum et mortem quidam tentauerunt  facere discretionem, dicentes: Lethum per se uenit, mors uero infertur.

[1Kb] 331. Inter Libidinem et liuidinem [Forte, libidinem]. Libido per b cupiditas est animi; liuido [Forte, liuedo] per u liuor est corporis. Sunt autem multe uarieque libidines, sicut libido ulciscendi, que ira uocatur; sicut libido habendi pecuniam, que auaritia nominatur; sicut libido quomodocunque uincendi, que pertinacia dicitur; sicut libido gloriandi, que iactantia nuncupatur. Et cum sint multarum libidines rerum, 44 neque cuius rei libido sit adiicitur, non solet animo occurrere, nisi illa tantum qua obscene partes corporis ad flagitiorum immunditias excitantur. Sed merito ista inter cetera hoc sibi nomen proprie obtinuit, quia in carne corruptibili plus ceteris seuit. Dicta  autem libido, eo quod libeat alienum pudorem, siue quamcunque rem appetere.

[1Kb] 332. Inter Laudem et laudationem. Laus est eius qui laudatur; Laudatio uero eius qui laudat. Item laus est in qua uirtus enitet; laudatio, ipsa laudantis oratio [Al., laudatio orationum]. Laus et letitia [Al., laudem letitiam,] sine celebratione uocis in animi admiratione consistit: laudatio uero rei cuiusque predicatio est, adminiculo orationis ornata.

[1Kb] 333. Inter Largitatem et largitionem. Largitas humanitatis est, largitio ambitionis.

 [1Kb] 334. Inter Letari et gratulari. Letamur de nostris bonis, gratulamur de amicorum [Agret., alienis].

[1Kb] 335. Inter Legere et lectitare. Legere ad tempus refertur, lectitare ad frequentiam. Interdum et legere nauticum uerbum est, quia et nauis dicitur legere quidquid transit.

[1Kb] 336. Inter Labium et labrum. Labium superius dicimus, labrum inferius. Rostrum, non nisi auium, quod incuruum est. uanissime autem quidam nititur [Al., tentant] facere discretionem, ut uirorum labra, mulierum labia dicantur [Al., dicant].

[1Kb] 337. Inter Lactantem et lactentem, quod lactans est que lac prebet, lactens cui prebetur.

[1Kb] 338. Inter Leges et iura. Ius dicitur, lex scribitur. Unde et uirgilius: Iura dabat legesque uiris.  Item leges humane, iura 45 diuina sunt. Ideoque et iuramentum dicitur id est, sacramentum in Deo [Al., Domino]. Hinc et uirgilius:

Fas mihi Graiorum sacrata resoluere iura.

[1Kb] 339. Inter Leges et mores. Lex est scriptis edita, mos autem lex quedam uiuendi, nullo uinculo astricta [Al., astrictus], siue lex non scripta, sed tantum cum usu retenta.

[11Kb] 340. Inter Latronem et furem. Qui alienum inuolat [Al., aliquid subtrahit], fur est; qui furatur et occidit, latro est. Proprie autem latro a latitando insidiis [Forte, in insidiis] dictus; fur autem a furuo uocatus, id est, nigro; nam noctis utitur tempore. Pulchre autem Plautus cuidam [Al., de quodam] qui furabatur ait : Tu trium litterarum  homo, id est, fur.

[1Kb] 341. Inter Locum religiosum, et sacrum, et sanctum, quod sacrum uocamus, quod ad deos superos pertinet; religiosum, quod ad deos inferos; sanctum uero, quod aliqua sanctitate sanctum est, ut sunt tauri apud Homerum  soli sancti, sacri, sacrosancti.

[1Kb] 342. Inter Labat et lauat. Labat nutat, lauat lotorem esse.

 343. Inter Letum et lethum. Letum gaudentem, lethum mors dicitur.

344. Inter Labium et labrum. Labium oris; labrum uasis, a rostro, quod incuruum est.

[1Kb] 345. Inter Lympham et nympham. Lympham aquam, nympham deam.

346. Inter Litem et rixam. Lis inter duos committitur, et mota finitur; Rixa inter multos et iurgio [Al., iniuria] constat.

347. Inter Ligat et legat. Ligat quis uinculo, legat testamento.

46 [1Kb] 348. Inter Limen et limitem. Limen edium est, limes regionum uel finium.

[1Kb] 349. Inter Libat et immolat. ueteres immolare dicebant, quando uictimas in mole [Al., mola] altaris  ponentes ignem sacrificiis [Al., sacrificium] subiiciebant. Libare autem quando pateras mero plenas aris fundebant. Nam libare proprie fundere est. Unde et Liber uocatur qui [Al., quia] uini usum in Grecia ostendisse fertur. Nos ergo iuxta uerborum distinctionem immolamus panem, libamus calicem.



De littera M.

[1Kb] 350. Inter Misericordiam et miserationem. Bene uelle misericordie est; bene facere, miserationis. Dicitur enim miseratio, quasi misericordie actio. Nam misericordia affectus tantum cordis est quo compellimur ut miseris subueniamus. Quapropter misericordia condolere misero nouit, etsi non sit unde tribuatur; miseratio autem ex opere comprobatur.

351. Inter Memorare et commemorare. Memorantur  pauca, commemorantur multa.

[1Kb] 352. Inter Mansuetum et modestum. Mansuetus est qui nulli iniuriam irrogat, modestus qui nec lesus irascitur.

[1Kb] 353. Inter Miserum et misellum. Miserum uiuentem adhuc dicimus, misellum mortuum.

[1Kb] 354. Inter Miserandum et miserabilem. Miserabilis est cui misereri possumus, miserandus cui misereri debemus.

[1Kb] 355. Inter Memoriosum et memorem. Memoriosus  memoriam habet, memor uero benefici uel defensionis memor est.

47 356. Inter Moram et tarditatem. Mora est que impedit, tarditas que impeditur. Mora in re, tarditas in homine.

[1Kb] 357. Inter Mendum et mendacium. Mendum in libro proprie dicitur, unde et emendare dicimus. Nam mendacium in ceteris rebus est.

[1Kb] 358. Inter Malitiam et malignitatem. Cogitatio quippe praua mentis malitia dicitur, malitie uotum uel opus malignitas appellatur.

[1Kb] 359. Inter multationem, penam, et supplicium. Multatio potest esse, et sine sanguine, in damno pecunie. Supplicium cum sanguine; pena uero dolor sine sanguine.

[1Kb] 360. Inter Munus et donum. Munus est debitum,  ut [Al., in] patrono; donum, honorarium est. Item donum dantis est, munus accipientis. Dictum autem donum a dando, munus a muniendo, uel a monendo.

[1Kb] 361. Inter Meruit et promeruit. Meruit commune est et ad penam et ad premium, promeruit tantum ad premium. Nam promeritus dicitur qui bene facit, sic immeritus qui male.

362. Inter Magnum et grandem. Magnum ad animum referimus [Al., refertur], grandem ad corpus.

[1Kb] 363. Inter Mutuum dare [Al., mutuare] et commodare. Qui mutuum dat, aliud recepturus est; qui commodat, utique idem sibi reddi desiderat.

[1Kb] 364. Inter Monere et admonere. Monet qui precipit,  Admonet 48 qui quod exciderat memorie reducit.

365. Inter Meretur et meret. Qui meretur dignus est aliquo beneficio; qui meret, tristis est.

[1Kb] 366. Inter Miramur et admiramur. Admiramur uirtutes, miramur opera.

 [1Kb] 367. Inter Miseremur et miserescimus. Miseremur quantum necesse est, miserescimus amplius quam necesse est. Item miseremur rogati, miserescimus ultro.

368. Inter Monemus, admonemus et commonemus. Monemus futura, admonemus presentia, commonemus preterita.

[1Kb] 369. Inter Multitudinem et numerum. Multitudo numero fit, turba loco posita. Possunt enim pauci in angusto turbam facere.

370. Inter Mihi et mi. Mihi datiuus casus est, mi uocatiuus.

[1Kb] 371. Inter Municipem et municipalem. Municipes sunt curialium maiores, dicti eo quod fisci munera accipiant; municipales autem originales [Al., originis]  ciues sunt, et in locum [Forte, loco] officium gerentes.

[1Kb] 372. Inter Mamillas et mammas, et ubera. Mamille uirorum sunt, mamme mulierum, ubera pecorum [Al., pecudum]. Papille autem sunt nuclea summa mammarum, que sugentes comprehendunt.

[2Kb] 373. Inter Matronam et matrem familias, Melissus grammaticus arbitratur hoc interesse, quod matrona dicatur mater primi pueri; mater familias, que plures peperit. Alii dixerunt matronam dici que in matrimonium cum uiro conuenerit, et in eo [Al., ideo] matrimonium 49 actum [Al., dictum]; matrem uero familias eam esse que in mariti manu, mancipioque est, aut in cuius maritus manu mancipioque esset,  quoniam in familiam quoque mariti et sui heredis uenisset. Matrone autem et uirgines nubiles dicuntur, que matres iam fieri possunt. Quoniam per quamdam iuris solemnitatem in familiam migrant mariti.

374. Inter Mortuum et emortuum. Mortuum iam  exanimatum [Al., exanime] corpus, emortuum uero uicinum morti.

[1Kb] 375. Inter Mare et maria. Mare elementum est totum, maria uero partes maris. Sicut terre sunt, terra uero tantum elementum.

[1Kb] 376.Inter Montes et colles. Montes tumores terrarum, colles prominentiora iuga montium, quasi colla.

377. Inter Malogranatam et Malogranatum. Malogranata, feminini generis, arbor est; malogranatum uero, generis neutri, pomum est. Sicut persicus et persicum: persicus, generis feminini, arbor; persicum, generis neutri, fructus est. Sicut buxus et buxum: nam buxum neutrum [Al., neutri], lignum est: buxus femininum [Al., feminini], arbor est.

378. Inter Magis et potius. Magis est alterum ex  duobus preferre, utrum comparet; potius alterum damnat.

379. Inter Mala et malas. Mala poma sunt, male uero maxille.

380. Inter Marem et mare. Marem, masculum; mare elementum est aque.

[1Kb] 381. Inter Mentientem et fallentem. Considerandum est quod ille mentitur qui uult uideri quod non est: qui [Forte quia] autem non uolens aliud putat quam est, non mentitur, sed fallitur. Inest ergo 50 omni mentienti uoluntas fallendi: res autem fallendi, uoluntas non est mentiendi. Nam et lapis fallit, et multa corpora specie fallunt, ut remi fracti in unda, dum sint integri: sed et turres, quasi currentes, oculos nauigantium fallunt. Et tamen hoc nature  agunt specie non mentiendi uoluntate.

382. Inter Monile et munile. Monile dicitur harpago a monendo, eo quod moneat mulierem esse sub potestate uiri; munile uero dicitur uestimentum, a muniendo, uel munile dicitur ornamentum ex gemmis quod solet ex feminarum pendere collo: dictum a munere.



De littera N.

[1Kb] 383. Inter Necessitatem et necessitudinem. Necessitas aliquid fieri cogit, necessitudo autem affectus est uel uinculum propinquitatis.

[1Kb] 384. Inter Nihil et nichili. Nihil aduerbium est, nichili autem homo nullius momenti.

 [1Kb] 385. Inter Nudum et nudatum. Ea enim nudata dicuntur que uestiri solent, ea nuda que non solent tegi. Item nudus illius rei aut illa re bene dicitur. Nudatus uero ab illo denuntiatur [Al., denuntiamus].

386. Inter Negamus et abnegamus. Negamus, si quid obiicitur; abnegamus, si quid petitur.

[1Kb] 387. Inter Neminem et nullum. Neminem ad hominem referimus, nullum ad omnia.

[1Kb] 388. Inter Nomen, prenomen, cognomen et agnomen. Nomen [Al., prenomen] est uocabulum proprie appellationis; prenomen, quod nominibus, ob dignitatem [Al., dignitate] generis preponitur; ut Publius uirgilius. Non enim possumus dicere [Al., dicimus] uirgilius Publius. Cognomen, quod ex familia generis uenit, ut puta Scipio Cornelius, a Cornelia  familia ortus. Agnomen, 51 quod ex uirtute, uel uitio trahitur: ut Scipio Africanus, pro eo quod Africam uicerit: uel Lentulus Sura, pro eo quod maiores habuerat suras. Proinde nomen a proprietate uenit, prenomen a dignitate, cognomen ab origine, agnomen uero a specie uel actione.

[1Kb] 389. Inter Nascitur et enascitur. Nascitur, quod ab utero decidit; enascitur, quod ex terra, aut aqua exsurgit.

[1Kb] 390. Inter Nautam et nauitam. Nauita peticum est. Nam dictus est a nauta, sed causa metri a petis una littera addita est.

391. Inter Num et nunc. Num, nunquid; nunc, modo.

392. Inter Ne et ne. Ne, si preponitur, aduerbium  est et acuto accentu pronuntiatur, ne uero si subiungatur, coniunctio est, et presso accentu.

393. Inter Nigro et migro. Nigro nigrum facio, migro demutatio [Al., de loco mutatio] est.

394. Inter Neutrum et neutralem. Neutrum nomen, aut pronomen, uel participium; neutrale uero uerbum est.

395. Inter Notus et notus [Al., notu]. Notus, cognitus, notus iudicio; Notus, Auster.

[1Kb] 396. Inter Nobilem et nobilem. Nobilis, generosus; nobilis, notus omnibus.

[1Kb] 397. Inter Nomina et Numina. Nomina sunt uocabula, numina, potestas.



De littera O.


[2Kb] 398. Inter Osculum et pacem. Pacem amicis [Al. add. amicis uel] filiis osculum dari dicimus: uxoribus basium, scorto suauium (Al. sauium]. Item osculum caritatis est, basium blanditie [Al., blanditium], suauium uoluptatis. Quod quidam etiam 52 uersibus his distinxit:

Basia coniugibus, sed et oscula dantur amicis:
Suauia lasciuis miscentur grata labellis.

399. Inter Occasionem et opportunitatem. Conuenienter in litteris ponitur, occasio arrisit. Opportunitas se prebuit, uel secunda successit.

[1Kb] 400. Inter Obseruationem et obseruantiam. Obseruatio cure, doctrine et artis est, obseruantia uero  cultus et religionis est.

401. Inter Opus et operationem. Opus dicitur ipsum quod fit, operatio autem ipsa rei actio est.

[1Kb] 402. Inter Omne et totum. Omne ad multitudinem et ad numerum pertinet: [Al. add. ut omnis] ad numerum, ut omnes homines; ad multitudinem, ut omnis familia, omnis exercitus, omne pecus dicimus. Totum uero ad magnitudinem pertinet, ut totum corpus, tota terra, totum celum. Ergo totus homo, si ad corpus referamus; omnis homo, si de uniuersis. Proinde omne in diuersis partibus ponitur, totum autem sine partibus debet esse.

[1Kb] 403. Inter Orare et exorare. Orare est poscere; exorare, impetrare.

404. Inter Obesse et officere. Qui obest nocet, qui  officit uult nocere.

[1Kb] 405. Inter Officere et inficere. Officere est alicui uelle nocere, inficere colorem mutare.

406. Inter Olet et redolet. Olet res [Al., olent], uel male, uel bene; redolet [Al. redolent] tantum bene.

[1Kb] 407. Inter Oracula et delubra. Oracula templa sunt ubi oratur, 53 unde et responsa redduntur. Delubra autem templa fontes habentia ad purificandos et abluendos fideles. Et inde delubra a diluendo appellata. Unde et prius hec loca altaria non habebant, ut tantum delubra essent, non templa.

 [1Kb] 408. Inter Orbum et cecum. Orbus est qui filios amittit, cecus est qui oculos perdit.

409. Inter Occidit et occidit. Occidit, correpta media, eum qui mortuus est significat; occidit autem, producta media, eum qui interficit.

[1Kb] 410. Inter Oleam et oliuam auctores ita distinguunt, ut olea sit fructus, oliua arbor, quia multitudo dicitur oliuetum, ut quercetum [Al., querquetum] et pometum [Al., uinetum]. Enimuero sine discrimine pete [Al., crimine petarum] et oleam et oliuam pro fructu sepe posuerunt. Sed consuetudo obtinuit oliuam fructum dicere. Nec [Al., dicere nec] uetat quominus et arboris et fructus idem nomen sit [Al., sumpsit].

[1Kb] 411. Inter Odorum, odorabile et odoriferum. Quod  enim per se odorem mittit odorum est, odorabile [Seru. odoratum] uero, quod aliunde [Seru. alicunde] accipit odorem; odoriferum, quod odorem sequitur.

[1Kb] 412. Inter Operam et opera. Operam, que sit; opera uero, quod fit.

413. Inter Ostium et hostiam. Ostium quod aperitur, hostia sacrificium.

414. Inter Ortus et hortos. Ortus processus, hortos agros dicit [F., dicimus].

415. Inter Oblitum et oblitum. Oblitum, correpte, perfusum; oblitum, producte, immemorem.

416. Inter Offerre et inferre. Offerre est ultro prebere, inferre importare.



54 De littera P.

[1Kb] 417. Inter Prudentiam et sapientiam. Prudentia  in humanis rebus, sapientia in diuinis distribuitur [Al., tribuitur].

[1Kb] 418. Inter Pudorem et pudicitiam. Pudor corporis est, pudicitia mentis.

419. Inter Pietatem et affectionem. Pietas inter deuinctos sanguine exhibetur, affectio inter extraneos.

[1Kb] 420. Inter Patientiam et tolerantiam. Tolerantia animi [Al., anime] est patientia corporis. Ut Sallustius [Al., Catilina] Corpus patiens inedie, algoris.

[1Kb] 421. Inter Peritum, prudentem, callidum et facundum. Peritus usu doctus; prudens, ueluti prouidens, utilis rerum futurarum ordinator; callidus,  per exercitationem [Al., pro exercitatione] artis instructus; facundus, qui facile possit fari.

422. Inter Pudentem et uerecundum hoc interest, quod pudens opinionem ueram falsamque metuit: uerecundus autem non nisi ueram [Al., uera] timet.

[1Kb] 423. Inter Profanum, et nefandum, et nefarium. Nefarius, ut uarro existimat, non dignus farre. Quo primo cibi genere uita hominum sustentabatur [Al., sustinebatur]. Nefandus, id est, nec nominandus quidem. Profanus autem, cui sacris non licet interesse. De quo Sallustius: Sacra polluet profanus. Profanus ergo, porro, id est, longe a fano.

424. Inter Peccatorem et immundum, quod omnis peccator immundus est; non tamen omnis immundus peccator. Peccator enim est qui transgreditur  precepta Dei, et necesse est hunc et immundum esse quia transgreditur. Immundus autem est et qui 55 cum uxore sua dormierit, aut mortuum tetigerit, non tamen ideo peccator est.

425. Inter Ploratum, planctum, et fletum. Ploratus tantum lacrymarum est, planctus tantum uocum, fletus ad utrumque pertinet.

426. Inter Pigritiam et torporem. Torpor dormitantis est, pigritia uigilantis.

[1Kb] 427. Inter Perseuerantiam et pertinaciam. Perseuerantia in uirtute est, pertinacia in uitio.

[1Kb] 428. Inter Presidium, auxilium et subsidium. Presidium est aliquo loco utili positum, auxilium quod ab exteris datur, subsidium quod postea superuenit.

[1Kb] 429. Inter potentiam et potentatum. Potentia est  sui cuiusque solius, potentatus uero auctoritas [Al., auctoritatis] est iudicialis.

430. Inter Pestem et pestilentiam. Pestis ipsum est nomen morbi [Al., uerbi], pestilentia uero id quod ex se efficit. Pestilentie autem tres modi sunt: aut ex terra, aut ex aqua, aut ex ere.

[1Kb] 431. Inter Passionem et propassionem Hieronymus in Mattheum distinguit, dicens: quod passio reputatur in culpa; propassio, licet culpam habeat [Al., pro culpa habeatur], tamen non tenetur [Al., retinetur]  in crimine. Ergo qui uiderit mulierem, et anima eius fuerit titillata, hic propassione percussus est: Si uero consenserit, et de cogitatione affectum fecerit , de propassione transit ad passionem, et huic non uoluntas deest, sed occasio.

[1Kb] 432. Inter Percunctationem et interrogationem Augustinus hoc interesse 56 existimat, dicens: quod ad percunctationem multa responderi soleant, ueluti quid est hoc, aut illud? ut respondeantur diuersa, uel uaria. Ad interrogationem non multa respondentur, sed aut non, aut etiam pronuntiabitur. ueluti factum dictumue est? uerum aut falsum est? Respondetur: aut non, aut etiam.

433. Inter Perfectum et consummatum hoc distat quod  perfectum est cui iam addi nichil aliud potest. Consummatum uero est quodlibet opus in finem deductum.

[1Kb] 434. Inter Patens et patulum. Patulum dicimus quod naturaliter semper patet, ut nares, arbor. Patens uero quod aperitur et clauditur, ut ostium, oculi. Sic lucidum et lucibile: lucidum est quod aliunde illuminatur, lucibile quod per se lucet.

[1Kb] 435. Inter Penetrale et penetrabile. Quod penetrat penetrale dicitur; quod autem penetratur, penetrabile. Penetralia autem sunt domorum secreta, et dicta ab eo quod est penitus.

[1Kb] 436. Inter Post et pone hoc uidetur interesse quod post semper chronics ponimus, cum dicimus: Post tempus ueniam; pone uero, post tergum.

 [1Kb] 437. Inter precari, et imprecari, et deprecari. Precari est rogare, imprecari est optare [Al. exoptare], deprecari est excusare, uel expurgare. Cicero . Quid, inquit, faciat Hortensius? Auaritiene crimina frugalitatis laudibus deprecetur?

[1Kb] 438. Inter Poscere et exposcere. Poscere minus est quam exposcere. Nam poscunt qui simpliciter petunt, exposcunt qui desiderant.

[1Kb] 439. Inter Polliceri et promittere. Polliceri dicimur 57 quod sponte promittimus nec rogati, promittere  quod petitur. Ergo promittimus rogati, pollicemur ultro. Item pollicemur scriptura, promittimus uerbo.

[1Kb] 440. Inter Properare et festinare. Marcus Cato sic distinguit dicens: Qui unumquodque mature transigit, is properat. Qui multa simul incipit, neque perficit, is festinat. Ego unumquodque quod adortus eram transigebam o.

[1Kb] 441. Inter Primum et priorem. Primus e multis, prior e duobus, primarius a dignitate.

[1Kb] 442. Inter Plures et pluris. Pluris est quod maiori summa laxatur, plures uero de multitudine scribimus [Al., scribitur].

[1Kb] 443. Inter Petiuit et expetiuit. Petiuit pro parum [F. add. petiuit] ponitur, expetiuit pro satis petiuit.  Et inimicissime ac uehementer adnisus est. Ex enim pro ualde ponitur.

[1Kb] 444. Inter Pyram et rogum: Pyra est constructio lignorum, antequam ignis admotus est. Rogus est dum ardet. Bustum uero posteaquam arsit.

[1Kb] 445. Inter Plebem et populum. Plebs a populo eo distat, quod populus est generalis uniuersitas ciuium cum senioribus, plebs autem pars humilis et abiecta.

[1Kb] 446. Inter Pauperiem et paupertatem, Pauperies damnum est, paupertas ipsa conditio.

447. Inter Procliuum et decliuum. Procliuus est ascensus; decliuus, descensus facilis.

[30Kb] 448. Inter Puerperam et puellam. Puellam inuestem dici 58 et etate paruulam, quasi pullam; puerperam  uero, que primum puerum enixa est, et in annis puerilibus parit. Unde et Horatius :

Laudantur simili prole puerpere.

[1Kb] 449. Inter Pampineum et pampinosum. Pampineum est totum de pampinis, pampinosum quod pampinis plenum est.

450. Inter Populum et populos, cum enim populos numero plurali dicimus, urbes significamus; cum  populum, unius multitudinem ciuitatis intelligimus.

[1Kb] 451. Inter Pontificem et uatem. Pontifex tantum summum sacerdotem significat, uates autem plura significat, aut sacerdotes, aut petas, aut prophetas.

[1Kb] 452. Inter Profugum et exsulem. Profugus uoluntate, exsul necessitate.

453. Inter Patrium et paternum. Paternum est quod patris fuit, ut fundus paternus. Patrius dicitur patri similis [Al. patri affectus], ut patrius animus [Al., amor.]

454. Inter Proprius et propius [Al., proprium]. Proprius est nomen, propius uero iuxta me.

455. Inter Pregnantem et grauidam hec differentia est: pregnantem esse que concepit; grauidam, quam uteri grauedo proximam partui ostendit.

 [1Kb] 456. Inter Pignera et pignora. Pignera sunt rerum, pignora filiorum et affectuum.

[1Kb] 457. Inter Portentum et monstrum. Portentum est quod 59 ex formis diuersis proponitur, monstrum, quod extra naturam nascitur, uel nimis grande, uel nimis breue.

[1Kb] 458. Inter Portentum et portentosum. Portentum dicitur quod ex omni parte nature mutationem sumens aliquid portendere futurum uidetur, sicut biceps caput in corpus unum, uel sicut in Xerxis regia ex equa uulpem ferunt creatam ; per quod eius solui regnum ostensum est. Nam portentosa dicuntur que ex parte corporis sumunt mutationem [Al., notationem]; ut, exempli causa, cum sex digitis nati, siue cum aliqua prauitate [F., paruitate] membrorum.

 [1Kb] 459. Inter Portentum et ostentum. Portentum nascitur et in sua permanet qualitate; ostentum uero subito offertur oculis, et subducitur. Sic portentum dicitur a portendendo, id est porro ostendendo, sicut et prodigium, quod porro dicat, id est futura de longe predicat. Monstrum sane a monitu uel monstrando dictum, quod aliquid significando demonstret et statim. Quinque sunt autem genera prodigiorum, ut  uarro dicit, id est: portentum, ostentum, prodigium, miraculum et monstrum.

[1Kb] 460. Inter Pueritiam et pubertatem. Pueritia est tenera et parua etas, a puritate ita uocata; Pubertas autem etas adulta est que iam gignere potest; dicta a pube, id est a pudendis corporis, quod hec loca tunc primum lanuginem inducunt [L., induunt]. Pueritia autem a septimo anno, pubertas a quarto decimo incipit.

[1Kb] 461. Inter Percussum et perculsum. Percussum corpore dicimus, perculsum animo. Cicero, de Signis: Tanquam ipsa illa face perculsus esset [Agret., perculsos esse].

[1Kb] 462. Inter Parricidam et paricidam. Parricidam dicimus qui occidit parentem; paricidam, qui socium  atque parem.

[1Kb] 463. Inter Procellam et tempestatem. Procellas non tam terrarum 60 quam celi esse, tempestates autem fluctuum sunt.

[1Kb] 464. Inter Plantas et plantaria. Quod plante sunt rapte de arboribus, plantaria uero, que ex seminibus nata sunt, et cum radicibus et terra propria transferuntur.

[1Kb] 465. Inter Pomarium et pometum. Pomarium est ubi poma ponuntur [Al., transponuntur], pometum ubi poma nascuntur, pomerium ubi poma inueniuntur [Al., ipse locus arborum].

466. Inter Pyram et pyrum. Pyra est rogus [Al., robur] ardens, pyrum uero pomum.

 467. Inter Piscatorem et piscarium. Piscator est qui capit, piscarius est qui uendit.

[1Kb] 468. Inter Puluereum et puluerulentum. Puluereum, factum; puluerulentum est, puluere plenum.

469. Inter Pennas, et pinnas, et pennum. Pinne sunt murorum, penne auium, a pendendo; pennum extremitas ferri acuti.

[1Kb] 470. Inter Predam, lucrum et compendium. Preda ex hoste, lucrum ex negotio, compendium proprie ex pondere.

[1Kb] 471. Inter Pompeii porticum, Pompeiam, et Pompeianam. Pompeii, est ipsius Pompeii; Pompeia,  publicata; Pompeiana, si ad aliam domum transit.

472. Inter Populum et plebem. Quod populus est uniuersus cum senatu et ciuibus Romanis, plebs tantum uilior numerus.

473. Inter Partem et partim. Partem nomen, partim aduerbium est.

474. Inter Postremum et posteriorem. Postremus de multis, posterior de duobus.

475. Inter Principium et initium. Principium, prima pars; initium, uniuscuiusque rei incipientis ceptum.

476. Inter Pendent et pendunt. Pendent suspensi, pendunt aliquid ponderantes.

61 [1Kb] 477. Inter Pene et pene. Pene aduerbium est, pene turpissima [Al., nouissima] pars corporis.



De littera Q.

 [1Kb] 478. Inter Quatenus et quatinus. Quatenus aduerbium est, quatinus coniunctio causalis, ut si dicas: Quatinus hoc sine plaga non facis, en tibi plagas. Aduerbium est autem quatenus, aut temporis, aut loci; temporis cum dicimus: Quatenus hoc modo res exercebis.

479. Inter Quoniam et quia. Quoniam preponitur, et sic sequentem sensum alligat, ut: quoniam dicis [Al., dicit], dico. Quia postponitur, et superiorem sensum confirmat, ut: Scias quia didici.

480. Inter Quamdudum et iamdudum. Quamdudum interrogantis est, iamdudum respondentis.

[1Kb] 481. Inter Queritur et quiritur. Quiritur de implorando, queritur de inquirendo.

[1Kb] 482. Inter Questus et questus. Questus lucri, questus lacrymarum.

 483. Inter Que et que. Que pronomen est, que uero coniunctio est.

484. Inter Quod et quot. Si per d scribitur quod, pronomen personale est; si per t quot, numerus.



De littera R.

485. Inter Recens et nouum. Recens nascitur; nouum fit. Unde et uirgilius:

Lac mihi non estate nouum, non frigore defit.

62 [1Kb] 486. Inter Religionem et fidem. Fides est credulitas qua Deum confitemur, religio est cultus quem illi credentes exhibemus. Dicta autem fides ab eo quod fit id quod inter utrosque placitum est. Quasi  inter Deum et hominem dicta quoque religio, eo quod ea homines religantur uinculo seruiendi ad cultum diuinitatis. Religio autem est in uirtute, superstitio uero in cultu illicito.

487. Inter Rationale et rationabile. Rationale et [Al., ut] angelus et homo, rationabile quod ratione uel agitur uel dicitur.

488. Inter Rusticum et rusticanum. Rusticus operarius dici potest, rusticanus pater familias.

489. Inter Rusticitatem et rusticationem. Rusticitas morum est, rusticatio operis.

490. Inter Rationem et ratiocinationem. Ratio est mentis motus [Al., motum] in his que dicuntur [Al., discuntur], discernere uel connectere ualens; ratiocinatio autem rationabilis est subtilisque disputatio, atque  a certis ad incertorum [Al., add. aut incertis ad certorum] indagationem nitens cogitatio.

[1Kb] 491. Inter Regium et regale. Regium est ipsius regis, regale dignum rege. Sic et regia et regalis. Regia domus in qua est, regalis rege digna.

[18Kb] 492. Inter Rubor, robur, robor. Rubor coloris est, robur uirtutis, robor arboris.

[1Kb] 493. Inter Reptilia et repentia, Reptilia aquarum sunt, repentia terre.

[1Kb] 494. Inter Riuum, fontem, torrentem, et flumen. Riuus subito fit: fons est caput atque decursus in quem naturalis manat aqua, torrens pluuie fluctus preceps [Al., pluuia fluctus et preceps], fluuius aque decursus generaliter.



De littera S.

 [1Kb] 495. Inter Sidera, astra, stellas, et signa. Sidera illa dicuntur quibus nauigantes considerant quod ad cursum dirigant consilium; 63 astra autem sunt stelle grandes, ut Orion; stelle autem, multiiuges, ut Hyades, Pleiades; signum uero quo animantis imago formata est, ut Taurus, Scorpio et huiusmodi.

[1Kb] 496. Inter Sempiternum et perpetuum hoc distat [Al., discrepat], quod sempiternitas ad Deum pertinet, perpetuitas ad angelos, uel ad animas [Al., animam] hominum. Primum enim semper fuit, nec unquam esse desinit; alterum esse cepit, sed esse perpetuum non desinit.

497. Inter Sensum et intellectum. Sensus ad naturam refertur, intellectus ad artem.

[1Kb] 498. Inter Sacrum, religiosum, et sanctum. Sacrum uocamus quod ad Deum pertinet; religiosum quod ad homines iustos; sanctum uero quo aliquid sancitur,  quoque uiolato, pena committitur. Sacrum uero et sanctum est, sanctum uero non continuo sacrum. Item sanctum in bonam partem ponitur; sacrum uero duo significat, et bonum, et malum: bonum, ut illud : Inter flumina nota, et fontes sacros; malum, ut: Auri sacra fames . Et: Sacre panduntur porte . Et: Leno sacer . Et: sacer hircus . Unde et ignis sacer dicitur hulcus horribile. Alma autem ab alendo dicta. Unde et apud paganos alma Ceres dicta est, alimentorum inuentrix.

499. Inter Sapientem et prudentem ita discerni solet, ut sapiens uocetur is qui intellectum eternorum rimatur, prudens uero qui ea que sensibus corporis experiuntur.

 [1Kb] 500. Inter Stultum, fatuum, et stupidum. Quidam ueterum fatuum existimant qui nec quod fatur ipse, nec quod alii dicunt, intelligat; stultum uero hebetiorem corde. Unde Afranius: Ego, inquit, me stultum existimo, fatuum esse non opinor. Id est, obtusis quidem sensibus, non tamen nullis. Stupidus uero dictus est quasi lapideus, quasi stolidus.

501. Inter Seuum et crudelem. Seuus in ira, crudelis in sanguine.

[1Kb] 502. Inter Stuprum, incestum, et adulterium. Stuprum in uirgine, 64 incestum in parente uel uidua, adulterium in nupta. Dictum autem incestum quasi incastum.

[1Kb] 503. Inter Satietatem et saturitatem. Satietas uario genere spectaculorum contingit, saturitas uero ciborum  est.

[1Kb] 504. Inter Superbiam et arrogantiam. Arrogantia est inanis gloria de eo quod quisque est. Superbia uero, supergrediens elatio mentis de eo quod non est. Superbie autem gemina est differentia: Una que spirituales ac summos uiros per uirtutum iactantiam deiicit, altera que carnales erga seniorum imperium inobedientes reddit. Dicta autem superbia, quia super uult quam quod est.

[1Kb] 505. Inter Scientem et sciolum. Sciens est peritus scientia et rebus; sciolus, simulator scientie ac peritie, scienti contrarius est; et quidquid alius sciat, ipse uideri uellet scire: aut qui se profitetur scire omnia, aut etiam futura predicere.

[8Kb] 506. Inter Spurcum et spurium. Spurcus non tantum impurus, sed et seuus; spurius autem patre incerto, matre uidua genitus, quasi tantum  spurii filius. Quia muliebrem naturam antiqui [Al. add. iurisconsulti] spurium uocabant. Eosdem et fauonios quidam appellant, quia quedam animalia fauonii spiritu hausto concipere existimantur.

[1Kb] 507. Inter Sceleratum, scelestum, et scelerosum. Grammatici dicunt sceleratum illum esse in quo fit [Al., sit] scelus; ut Cicero: O te [Al., tu] scelerate, qui subactus et prostitutus es. Scelestum autem per quem fit. Ut Terentius: scelesta, ouem lupo commisisti. Scelerosus, qui facit: ut idem: Ego illum scelerosum misera nolens pertuli. Sed hec auctores non usquequaque custodiunt.

65 [1Kb] 508. Inter Salutem et salubritatem. Salus est integritas corporis; salubritas, saluti conueniens causa, per quam sanitas, uel reseruatur, uel restauratur.

 [1Kb] 509. Inter Super et supra hoc interest: Super est quod imminet [Agretius eminet], supra quod substratum aliquid habet. Item super interdum, aut nimium, aut satis accipimus.

[1Kb] 510. Inter Subter et subtus. o Subter est quod re aliqua superiore deprimitur, et proculcatur [Al., conculcatur]; subtus quod demissum altius non contingitur.

[1Kb] 511. Inter supremi et supprimi. Supremi et summi significat et imi; supprimi autem, occultari.

[1Kb] 512. Inter Sumere et accipere [Al., precipimus]. Sumimus ipsi, accipimus ab alio. Cum enim damus, dicendum est, Accipe; cum permittimus [Al., precipimus] ipsi tollere, dicimus [Al., dicendum est],  Sume. Item sumimus per nos, accipimus a uolentibus, tollimus a non uolentibus [Al., nolentibus]. Item auferimus [Leg. adimimus], iure quidquid dedimus assumimus iussu, eripimus ui.

[1Kb] 513. Inter Sperare et exspectare. Exspectamus et bona et mala; speramus autem tantum bona. Miro autem modo uirgilius uerbi huius proprietatem a propria significatione secernit, dicens :

Hunc ego si potui tantum sperare dolorem;
dum omne quod exhorret animus rectius timere dicatur [Al. add. quam sperare]. Sed grammatici hoc exponunt, dicentes: Sperare dixit pro timere. Quod et Lucanus distinguens ait: Liceat sperare timenti.

514. Inter Scire et nosse. Scire est reddere rationem  quam noueris; nosse, referre tantummodo quod audieris.

[1Kb] 515. Inter Simulare et dissimulare. Dissimulamus nota: simulamus ignota. Qui enim fingit se scire quod nescit, simulat; 66 qui autem quod scit nescire se dicit, dissimulat. Unde et Sallustius: Ille simulator incerti, ac certi dissimulator erat.

[1Kb] 516. Inter Sistere, et consistere, et assistere. Sistere est interdum resistere, uel prohibere, id est, qui aliquam rem in loco stare facit. Ut uirgilius: Sistere aquam fluuiis. Assistere uero et ante unum, et coram multis; consistere in medio adesse.

517. Inter Seruire et inseruire. Seruire tantum dominis: inseruire cuiusque preceptis.

[1Kb] 518. Inter Spirare et exspirare. Spirare uiuere  est, exspirare mori.

519. Inter Surgere et exurgere, et reliqua. Surgitur a loco, exsurgitur a somno, insurgitur ad uindictam, consurgitur ad auxilium.

520. Inter Subiicitur et supponitur. Subiicitur cito, supponitur lente.

521. Inter Simul et semel. Semel ad numerum pertinet, ut, semel bis; simul ad congregationem, ut, Globati [Al., conglobati] simul feruntur in arma uiri.

[1Kb] 522. Inter Sepulcrum et monumentum. Sepulcrum tantummodo tumulus defunctorum est, monumentum uero, nunc sepulcrum, nunc historia rerum gestarum: dictum eo quod mentem moneat, uel ad memoriam defuncti, uel ad recordationem rei scripte.  Porro tumulus bifarie, nunc tumens tellus, nuuc sepulcrum uocatur. Sepulcrum autem a sepulto dictum. Sepultus uero, eo quod sine palpitatione, uel pulsu sit, id est, sine motu. Cadauer autem a cadendo dictum.

[1Kb] 523. Inter Sacrificium et hostiam hec uetus erat discretio, quod sacrificium spontanea oblatio erat; hostia uero que deuictis hostibus immolabatur. Hec et uictima uocabatur. Alii uictimam 67 ideo dictam putant, quia ictu percussa cadit, uel quia uincta ad aras perducitur.

[1Kb] 524. Inter Sedes et thronos. Sedes non tantum unius, sed multorum est. Nam solium unius tantum est, et regum; sedes quibuscunque [Al., illud cuiuscunque] proprium. Solium autem, uel a solius  sessione, uel a soliditate dictum. Solium Latini, Greci thronum dicunt. Sedes autem dicte, quia apud ueteres Romanos non erat usus accumbendi. Unde et consedere antiquo more dicitur. Nam ueteres sedentes epulabantur. Postea, ut ait uarro, de uita populi Romani, uiri discumbere ceperunt, mulieres sedere. Quia turpe illis erat discumbere mulierem [Al., discumbere uisum].

[1Kb] 525. Inter Seruum et famulum. Serui sunt in bello capti, quasi seruati; sicut mancipium ab hostibus, quasi manu captum. Famuli autem ex propriis familiis orti.

[1Kb] 526. Inter Seruitutem et seruitium. Seruitus est conditio seruiendi, seruitium numerus seruientium [Al., seruorum est].

 527. Inter Socerum et socrum. Socerum uirum dicimus, socrum feminam.

528. Inter Similitudinem et figuram. Similitudo est cum secundum aliquam speciem uisam imago uel pingitur, uel formatur. Figura est cum impressione forme alicuius imago exprimitur, ueluti si in cera ex annulo effigiem sumat, aut si figulus in argillam manum uultumque aliquem imprimat, et fingendo figuram faciat.

[1Kb] 529. Inter Sanguinem et cruorem. Sanguis est dum in corpore manet, effusus uero cruor fit. Cruor autem a cruditate uocatur, unde et crudelitas dicta, et crudus. Alii dicunt cruorem uictimarum esse, sanguinem hominum. Ut uirgilius :

Sanguine placastis uentos, et uirgine cesa;
 id est, sanguine uirginis occise.

530. Inter Sinum et gremium. Sinum dicimus sinuate uestis receptaculum, gremium interius accurtate [Al., accurate].

68 [1Kb] 531. Inter Senium et senectutem. Senectus est grauior etas post iuuentutem succedens, senium autem ultima etas post grauitatem ueniens. Sic senex et senior. Nam senior adhuc uiridior. Ut illud uirgilianum:

Iam senior, sed cruda deo uiridisque senectus.
Et Terentius: Quo iure sum usus adolescentior; non utique magis adolescens, sed minus. Ut senior, minus  senex. Senecta autem est ipsa sors, siue [Al., atque] conditio senectuti accedens.

532. Inter Sonum et sonitum. Sonus [Al., sonitus] est quidquid auditur sensibile, sonitus [Al., sonus] uero confusio [Al., confuse] uocis tubarum.

533. Spolia ad exspoliantes, exuuie ad exspoliatos.

[1Kb] 534. Inter Stillam et guttam Palemon grammaticus ita distinguit: Gutta, inquit, stat; stilla cadit.

[1Kb] 535. Inter Stationem et portum. Statio est, ubi ad tempus stant naues, portus ubi hiemant. Nam portus locus ignotus est ab accessu uentorum, ubi hiberna opponere solent.

[1Kb] 536. Inter Serenum et tranquillum. Serenum enim ad celum referri potest, ad mare non potest. Serenum  enim celum dicimus, tranquillum mare.

537. Inter Saxa et lapides. Saxa tantum durissima, nam lapis et dura et mollis est petra.

[1Kb] 538. Inter Specum et antrum. Specum Latini, Greci antrum dicunt. Sunt autem loca ex quibus repercusse uoces imaginem referunt.

[1Kb] 539. Inter Semitam, callem et tramitem. Semita hominum est, callis uero pecorum uel ferarum est. Callis etiam dicitur uia stricta, a 69 calcando ita dicta. Tramites uero transuersa sunt in agris itinera, proprie ergo callis semita tenuis, callo pecorum predurata. Semita autem quasi semis uia. Semita dicta, qua potest ire unum uehiculum. Huius [Al., cuius] duplex actus uocatur: propterea quod duo capit, uel propter euntium et uenientium uehiculorum occursus.

 540. Succipere est, de superiori aliquid cadens corporale, suscipere causam incorporaliter. Suspicere sursum aspicere, aut uenerari.

541. Inter Simulare et dissimulare. Qui simulat uult uideri facere que non facit, qui dissimulat non uult uideri facere que facit.

[1Kb] 542. Inter Somnum et somnium. Somnus quo dormimus, somnium quod dormientes uidemus.

543. Inter Sum et suum. Sum uerbum est, suum pronomen est.

544. Inter Seuit et seuit. Seuit, irascitur; seuit satorem dicit.

 [1Kb] 545. Inter suus et sus. Suus pronomen est, sus animal est.

546. Inter Syram et suram. Syra gentis sue femina, sura pars pedis.

[1Kb] 547. Inter Sartorem et sarcinatorem. Sartorem, agrum sarrientem; sarcinatorem, uestes sarcientem.

548. Inter Similem et simulantem. Similem, talem; simulantem, talem mentientem.

549. Inter Strenuum et externum. Strenuum, fortem; externum, extraneum dicimus.

[10Kb] 550. Inter Statum et staturam. Statum, questionem uel scenicam uestem; staturam, quantitatem cuiusque rei.

70 [1Kb] 551. Inter Scripturam et lectionem. Lectio in opere est, scriptura in affectu, uel pictura.



De littera T.


[1Kb] 552. Inter Terram, et tellurem, et humum. Terra squalida est et inculta, tellus fructifera; humus autem, inferior, et deorsum, et humida [Al. add. tellus]. Unde et humati, sepulti. Generaliter autem ubique terra est, non ubique humus. Et in parietibus terra est, hoc est in lateribus, et non est humus. Humus autem terra humida est, et ab humore uocata, sicut et terra, quod naturali siccitate torreat, sicut et tellus. quod fructus [Al., fructum] eius tollimus.

[1Kb] 553. Inter Temperantiam et temperationem sic discernitur, ut temperantia animorum sit, temperatio rerum.

[1Kb] 554. Inter Timentem et timidum. Timidus est qui semper timet, timens uero qui ad tempus formidat ex  causa. Tali intellectu distinguuntur pauidus et pauens, prouidus et prouidens, superbus et superbiens, languidus et languens, furibundus et furens, et cetera similia.

555. Inter Tremulum et trementem. Tremulus est natura, tremens tempore.

[1Kb] 556. Inter Temeritatem et audaciam. Temeritas sine consilio dicitur; audacia, post consilium.

[1Kb] 557. Inter Tum et tunc. Tum temporis est futuri; tunc, preteriti.

558. Inter Tribuere et attribuere. Tribuimus cum aliquid donamus, attribuimus, dum ordines officiaque distribuimus.

 559. Inter Tulit, Aabstulit, et sustulit. Tulit qui fert, abstulit qui ab alio tulit, sustulit qui sursum tulit.

560. Inter Tumidum et turgidum. Tumet corpus egroti. Turget cadauer.

71 [1Kb] 561. Inter Testor, contestor, et obtestor. Testor sepenumero ad iusiurandum pertinet, ut uirgilius, per sidera testor; contestor autem ad iudices, obtestor ad aduersarios.

[1Kb] 562. Inter Terga et tergora. Terga sunt hominis, quod singulariter tergum facit; tergus uero quadrupedum est. Unde pluraliter tergora coria dicuntur.

563. Inter Tumultum et bellum. Bellum est contra hostes exortum, tumultus uero domestica appellatione concitatus. Hic et seditio nuncupatur. Nam seditio est discessio [Al., dissensio] ciuium. Quod enim  seorsum alii ad alios eunt, seditio dicitur. Alii putant propter dissensionem animorum seditionem uocari [Al., uocatam], quam Greci diastasin uocant.

564. Inter Turbidum et turbulentum. Turbidum de natura est, turbulentum fit.

565. Inter Terrenum, terrestre, et terrosum. Terrenum opus dicimus, terrestre, ut maritimum, terrosum uero frumenti genus arenosum.

566. Inter Tuus et tus. Tuus pronomen est, tus uero pigmentum.

Inter Tuum et tum. Tum aduerbium est, tuum pronomen.

567. Inter Tempore et tempori. Tempore, ablatiuo casu, tempori aduerbium est.

568. Inter Tristitiam, et mestitiam. Mestitia cordis  est, tristitia uultus. Mestum ergo uel merentem animo dicimus, tristem aspectu. Item mestitia temporis est, et fit aliquando ex aliquo accidenti dolore. Tristitia uero, uitium nature perpetuum est.



De littera u.

[1Kb] 569. Inter uetus et antiquum. uetus annis enumeratur, antiquum seculis.

72 570. Inter uirtutem et fortitudinem. uirtus in animi uigore et habitu est, cuius pars est fortitudo mentis. Que ex quatuor uirtutibus una est, licet et corporis robur fortitudo uocetur.

[1Kb] 571. Inter uecordem et uesamum. uecors mali cordis, sicut uesanus non probe [Al. proprie] sanus.

 [1Kb] 572. Inter uelocitatem et celeritatem. uelocitas pedum est, celeritas animorum.

573. Inter uastitatem et uastitudinem. uastitas corporis est; uastitudo, solitudo.

[1Kb] 574. Inter uoluptatem et uoluntatem. uoluntas est desiderium nondum adepte rei, uoluptas uero rei adepte delectatio, uel bone, uel male.

[1Kb] 575. Inter uerbera et flagella. uerbera quodlibet genus flagellorum est, nam flagella proprie uirgarum sunt, et dicta eo quod flatu agitentur et sonent.

576. Inter ualetudinem et infirmitatem. ualetudo prospera esse potest et aduersa, infirmitas semper infesta est.

[1Kb] 577. Inter uulnus et ulcus. uulnus ad animum refertur, ulcus ad corporis iniuriam. Item uulnus corporis recens plaga, ulcus uero inueteratum uulnus.

 [1Kb] 578. Inter uerbum et Sermonem. uerbum unius pars orationis est, iuxta grammaticos. Nam sermo plurimorum uerborum oratio est. Sermo autem a serendo dictus, quod nos cum prepositione dicimus a disserendo. Hinc et sermo sancti Hilarii et Augustini dicitur, id est dissertio Hilarii et Augustini.

579. Inter Ultra et citra. Ultra illuc uel amplius, citra huc ad nos, intra nos.

73 [1Kb] 580. Inter Ulcisci et uindicare. Ulciscimur iniuriam factam; uindicamus, ne fiat.

[1Kb] 581. Inter uidere, aspicere, et intueri. uidemus natura, aspicimus uoluntate, intuemur cura.

582. Inter ueneunt et uendunt. uendunt qui uenundant, ueneunt qui uenduntur.

583. Inter uolo, et opto, et cupio. uolo minus est  quam opto, Opto minus est quam cupio.

584. Inter Unum et unicum. Unus, ex multis; unicus, solus est. Solus itaque unus numeratur, unicus intra numerum finitur.

585. Inter Unum et solum. Unus ad numerum pertinet, solus e multis intelligitur.

[1Kb] 586. Inter Uter et utrum. Si enim dicimus: Utrum uis, eligere significat, aut hoc, aut illud. Uter autem accipitur pro personis, sicut, uerbi  gratia: Uter uult, ueniat ad me, id est, qui uult de duobus.

[1Kb] 587. Inter Urbem et ciuitatem ita distinguit Cicero, ut urbem menia ciuitatis significent, ciuitas incolas urbis. Nam ad Dolabellam sic scripsit: Liberasti urbem a periculo, ciuitatem a metu. Urbem autem ab urbo, quem aratrum uel sulcum ueteres dicebant, aut ab orbe dictam putant, cuius in se imaginem respublica contineret. Porro oppidum ad habitantes pertinet, ciuitas ad leges, urbs ad utrumque.

[1Kb] 588. Inter uirum et hominem. uir mas est, non femina; Homo mas est, et femina. Femina autem naturale nomen est, generale mulier, speciale uirgo, uel nupta, uel que etiam etatis nomina accedunt.

74 [1Kb] 589. Inter uultum et faciem. Facies est naturalis  oris habitus immutabilis, uultus uero pro rerum ac temporum qualitate uarius et mutabilis [Al., commutabilis], et secundum affectionem animi modo letus, modo tristis. Unde et uultuosi dicuntur qui uultum sepe commutant. Itaque Lucilius hec quasi distinguens ait: Que facies, qui uultus uiro. Dicimus autem et uultum celi et uultum maris, quia et mare sepe in uarios motus uentorum flatibus mutatur, et celi uultus ex luce in tenebras, et ex sereno in nubilum commutatur, sicut et hominum cum mentibus uultus.

590. Inter uirginem et uiraginem. uirgo est que uirum nescit, uirago autem que uirum agit, hoc est opera uirilia facit. Non autem solum uirgines uiragines, sed et corrupte mulieres, que uirilia faciunt,  uiragines recte dicuntur.

[1Kb] 591. Inter uiuum et uiuentem. uiuum de uicturo dicimus; uiuentem, de morituro.

[1Kb] 592. Inter ue et que. ue distinguit, que coniungit.

593. Inter ue et ue. ue sine a coniunctio coniunctiua est. ue cum a, interiectio dolentis est.

594. Inter uocem et Sonum. uox est hominis, sonus crepidinis.

[1Kb] 595. Inter Uuidum et humidum. Humidum est,  quod extrinsecus habet aliquid humoris, uuidum uero quod intrinsecus; unde et uue dicte.

[1Kb] 596. Inter ualles et conualles. ualles sunt depressa loca [Al., colla] camporum, conualles, montium interualla.

[1Kb] 597. Inter Undam et aquam. Unda semper in motu est, aqua uero statiua. Porro imbres nubium sunt, latices fontium. Nam latex proprie liquor fontis, et dictus quod in uenis terre lateat.

[1Kb] 598. Inter uicum, et uiam, et plateam. uici dicuntur ipse 75 habitationes in urbibus; uie autem, spatia angusta que inter uicos sunt, quarum perpetuas et latiores plateas uocamus. Nam plata iuxta proprietatem lingue Grece a latitudine nomen accepit.

599. Inter uiridia et uirentia. uiridia sunt ligna;  uirentia sunt campi, uel prata [Al., prati].

600. Inter uisus et uisos. uisos, participia dicta; uisus, nomina appellatiua.

601. Inter uirum et uirus. uirum, hominem; uirus, uenenum dicit.

602. Inter uiuit et bibit. uiuit de uita, bibit de potione.

603. Inter uinctum et uictum. uinctus, uinculatus; uictus, superatus.

604. Inter uis et bis. uis, que ad uoluntatem pertinet; bis, duabus uicibus.

 605. Inter Ullam et ollam. Ullam, aliquam: ollam, uas.

606. Inter uallum et murum. Non quod murus etiam uallum. Nam utique quod uallum murus est.

[1Kb] 607. Inter uagire, mugire, et cetera. Infans uagit, bos mugit, equus hinnit, asinus ragit uel rudit, leo rugit, elephas barrit, sus grunnit, ouis balat, serpens sibilat, rana coaxat, coruus crocitat, grus arsat, miluus iugit, canis baubat, uel latrat, uulpes gannit.

608. Inter uesperescit et uesperascit. uesperescit, id est, sero fit; uesperascit, sol ad Occasum declinat.

609. Inter uiperinum et uipereum. uiperinus, pullus; uipereus, ad similitudinem serpentis.



De littera Z.

[1Kb] 610. Inter Zelum et inuidiam. Zelus interdum et in bonam partem accipi potest, cum quis nititur ea que  meliora sunt emulari; inuidia uero, ut dictum est, aliena felicitate torquetur, et in duplicem scinditur passionem, cum aut quod ipse est aliud esse 76 non uult, aut alium uidens esse meliorem, dolet se non esse consimilem. Pulchre autem quidam Grecum uersum transferens elegiaco metro, de Inuidia lusit dicens:

Iustius inuidia nichil est, que protinus ipsum
   Auctorem rodit, excruciatque animum.
Inuidie autem nomen dictum est a nimis intuendo felicitatem [Cicer. fortunam] alterius, ut est illud: Quisnam florem inuidit meum?



LIBER SECUNDUS DE DIFFERENTIIS RERUM.



DIFFERENTIA PRIMA.


77 [1Kb] 1. Inter Deum et Dominum ita quidam definierunt, ut in Dei appellatione Patrem, in Domino Filium intelligerent. Scriptura autem sacra utrumque et Deum affirmat et Dominum.

 2. Sed tamen inuicem hec uocabula discernuntur. Primum enim nature nomen est pertinens ad amorem; secundum potestatis, congruens ad timorem.  Denique ex Dei uocabulo aduerte quid diligas, ex Domini appellatione cognosce quid metuas.



II.

[2Kb] 3. Inter Trinitatem et unitatem hec distinctio est, quod unitas propter inseparabilem deitatis substantiam,  trinitas uero 78 propter personarum diuersitatem uocatur. In personis enim discretio est, in Diuinitate nulla distinctio. Est enim gignens, genitus et  procedens. Tria quidem nomina, sed substantia una. Sicut enim ignis, candor et color, tria quidem sunt uocabula, sed res una.

[1Kb] 4. In relatione enim personarum trinitas est, in substantia uero nature unus Deus est: Pater scilicet, et Filius, et Spiritus sanctus. De Patre quia Deus est testatur Apostolus dicens, Unus Deus Pater, ex quo omnia; ita de Filio, quia Deus est, alibi ipse dicit: Quorum patres, et ex quibus Christus secundum carnem, qui est super omnia Deus benedictus in secula.

[1Kb] 5. De Spiritu autem sancto, quia Deus est, idem qui et supra sic dicit: Diuisiones donationum sunt, idem autem Spiritus; et diuisiones operationum sunt, idem uero Deus. Ecce Pater, et Filius, et Spiritus sanctus Deus, sed non triplex deorum numerus in  hac Trinitate est credendus.

6. Scriptum est enim: Ego sum Deus, et non est alius Deus preter me. Et illud: Audi, Isrel, Dominus Deus tuus unus est. Tres ergo deos credere profanum est; trinitatem in personis non distinguere impium est.



III.

[1Kb] 7. Inter personam Patris, et Filii, et Spiritus sancti, ita secernitur. Quod pater, nec factus, nec natus est. Filius natus, non factus; Spiritus sanctus, nec factus, nec natus, sed ex Patre Filioque procedens est. Proinde Pater eternitatem habet sine natiuitate, Filius natiuitatem cum eternitate; Spiritus uero sanctus processionem sine natiuitate, cum eternitate.

8. Pater ex nullo exordium ducit, Filius ex Patre originem 79 sumit, Spiritus uere sanctus ex Patre  Filioque procedit. Hec tamen a nobis ita dicuntur de Trinitate, ut potest humana natura capere. Nam quis considerare sufficiat ipsius Trinitatis interna mysteria? Quomodo Pater, Filius, et Spiritus sanctus tres persone sunt, una natura?

9. Quomodo Pater ingenitus, Filius genitus, Spiritus sanctus nec ingenitus, nec genitus? Quomodo Filius de Patre natus est, Spiritus sanctus de Patre procedit et Filio? Quomodo Filius nascendo procedit, Spiritus autem sanctus procedendo non nascitur? Quomodo Pater nunquam sine Filio, et tamen sine Filio Pater genuit Filium?

10. Quomodo Filius nunquam sine Spiritu sancto, et tamen ait: Nisi ego abiero, Paracletus non ueniet ad uos? Quomodo Filius non de se sed de Patre  est, nec tamen ei est posterior de quo est? Quomodo Spiritus sanctus de Patre procedit et Filio, nec tamen ab eis preceditur a quibus procedit?

11. Quomodo tria unum sunt, et unum tria? Quomodo  ad se inuicem relatiue tria sunt, et essentialiter unum sunt? Quis ista consideret? Quis ista comprehendat? Si enim humane natiuitatis Christi secreta non capimus, diuine nature mysteria quomodo capiemus?



Iu.

12. Inter substantiam et essentiam Dei hoc quidam definierunt, quod substantia est hoc quod non est ab alio, sed semper ex sese est, hoc est propria intra se uirtute subsistit; essentia uero in Deo idcirco est dicta, quia semper est, nec incipiens quando, nec desinens est, sed esse semper proprium eius est.



u.

[1Kb] 13. Inter hoc quod Filius nunc equalis, nunc minor est Patre, ista est differentia. Primum eterne substantie est, alterum 80 humane nature. In forma enim  serui, quia factus est ex muliere, Pater maior illo est; in forma autem Dei, in qua erat ante carnis assumptionem, Patri cequalis est. Propter illud dictum est, Pater maior me est; propter hoc, Ego, et Pater, unum sumus. Aequalis ergo Patri in quantum Deus est, subiectus uero in quantum homo est.



uI.

14. Quid differt inter id quod Christus nunc unigenitus, nunc primogenitus esse predicatur? Horum primum ad Patrem pertinet, alterum ad nos. Nam secundum diuinitatis excellentiam Unigenitus est a Patre iuxta Euangelium, quod dicit: Et uidimus gloriam eius, gloriam quasi Unigeniti a Patre, plenum gratie et ueritatis.

15. At uero, secundum fraternam societatem, primogenitus  uniuerse creature, iuxta id quod Apostolus ait: ut sit ipse primogenitus in multis fratribus. Est ergo unigenitus in substantia deitatis, primogenitus in susceptione humanitatis: primogenitus in gratia, unigenitus in natura; primogenitus, iuxta Apostolum, in multis fratribus; unigenitus tantum ex Deo solus. Inde est quod Frater nuncupatur et Dominus: Frater, quia primogenitus; Dominus uero, quia unigenitus.



uII. De uariorum nominum distinctione, que Filio Dei attribuuntur.

[1Kb] 16. Iam uero differentie uel significationes nominum que in Dei Filio distinguuntur plurime sunt. Sed ex his quedam sunt naturalia ad diuinitatis eius excellentiam pertinentia, quedam uero accidentia.  Naturalia sunt: Deus, Omnipotens, Perfectus, Filius Dei, uerbum, Principium, uirtus, Sapientia, Imago, Splendor siue Figura, Brachium.

81 [1Kb] 17. Accidentia sunt ista: Agnus, Sacerdos,  Petra, Lapis, Homo, Leo, uitulus, Aquila, et his similia. Deus dicitur quia ex Deo genitus est, Omnipotens ab Omnipotente, Perfectus a Perfecto: Filius Dei est, quia dum hoc ipsum sit quod Pater, non tamen ipse est qui Pater.

18. uerbum est Filius Dei, quia proprie de diuino ore processit, uel quia nichil in substantia nature sue uisibile uel corporeum est, uel pro eo quod Pater per eum omnia condidit siue iussit, uel quia per illum innotuit. Pater principium ex eo quod rerum omnium origo et causa sit. Dextera, propter effectum totius creature, que per ipsum formata est.

19. Brachium, quia ab ipso omnia continentur. uirtus pro eo quod omnem potestatem Patris in semetipsum habeat, et omnem celi terreque creaturam  gubernet, contineat atque regat. Sapientia est pro eo quod ipse reuelet omnia mysteria scientie, et arcana sapientie. Imago est propter similitudinis ueritatem.

20. Species enim Patris indifferens est, habens in se indiscretam naturam, siue essentiam. Splendor appellatur, quia dum sit ipse Pater lux, ita Filius ab eo inseparabiliter quasi splendor ex luce procedit. Figura est, quia, suscipiens formam serui, operum uirtutumque similitudine Patris in se imaginem atque immensam magnitudinem designauit.

21. Mediator est, quia inter hominem et Deum medius est, habens in se substantiam utriusque nature, id est, humane humilitatis formam, et diuinitatis excellentiam. Porro, Agnus propter innocentiam, et passionem carnis appellatur. Sacerdos, quia semetipsum  Patri hostiam pro nobis obtulit. Petra, quod firmitas sit credentium, offensio et ruina incredulorum. Lapis angularis, quia uetus et Nouum Testamentum, ueluti duo parietes ex aduerso uenientes, tanquam angulus, sibimet copulauit ac fidei unitate coniunxit.

22. Homo, quia secundum carnem ex uirgine natus est passibilis atque mortalis. Leo, propter regnum et potentiam, per quam 82 in morte Zabulum uicit. uitulus, quia propter salutem gentium immolatus est. Aquila, pro eo quod resurgens ad astra celi remeauit, et ad sedem paternam unde uenerat iterum rediit.



uIII.

23. Inter natiuitatem Christi et nostram hoc interest, quod omnis homo ex delicti lege inuenitur esse conceptus, ille autem non ex concupiscentia carnis, uel  ex uirilu coitu, sed de Spiritu sancto natus est. Naturam quippe traxit originis, non culpam preuaricationis. Corpus ex uirgine sumpsit, uirginitatem materne carnis non abstulit. Item, nos ex una generatione subsistimus; ille autem ex duabus, diuinitatis et humanitatis.

[2Kb] 24. Ex prima natiuitatem sumpsit, ex altera creationem. Natus enim diuina generatione, factus humana. Primum fuit sine tempore, secundum in plenitudine temporis. Nos ex duabus subsistimus substantiis, corporis, uidelicet, atque anime; ille uero ex tribus: uerbi, corporis, et anime. Inde est quod perfectus predicatur Deus et homo, habens in se geminam substantiam, et diuinitatis sue, et humanitatis nostre.



IX.

 25. Item hoc distat inter mortem Christi et nostram. Nos enim in mortem pro merito preuaricationis incurrimus, ille autem 83 sponte mortem pro nostra salute suscepit secundum quod ipse testatur dicens: Potestatem habeo ponendi animam meam, et nemo eam tollit a me, sed ego pono eam.



X.

26. Inter resurrectionem Christi et nostram sic discrepat: quod nobis resurrectionis tempus usque in finem seculi differtur, illius uero die tertio celebratur; ille nullius eguit ut resurgeret, nos illo miserante resurgimus.



XI.

[1Kb] 27. Inter creationem mundi et formationem eius hec est differentia, quod originaliter secundum materie  substantiam simul cuncta creata sunt, iuxta illud quod dicitur: Qui uiuit in eternum creauit omnia simul.

28. At uero secundum distinctionem specierum per sex dierum alternationem formata sunt. Totius enim creature origo simul exstitit, species tamen et forma per temporum incrementa processerunt.

29. Nam primum materia facta celi et terre confusa atque informis, quam Greci chaos appellant. De qua postmodum singillatim per species uarias formasque proprias prodierunt. De qua materia Scriptura loquitur: Qui fecisti mundum de materia informi. Que ob hoc informis, quia adhuc confusa erat atque obscura, et necdum per uisibiles species, uariasque formas discreta.

30. Sed materia facta est de nichilo. Mundi autem species de informi materia. Proinde duas res ante omnem diem et tempus condidit Deus omnipotens:  angelicam, uidelicet, creaturam, et informem materiam; que quidem dum sit ex nichilo facta, precessit tamen res ex se factas non eternitate, sed sola origine, sicut sonus cantum.

31. Nam qui uiuit in eternum, creauit omnia simul. Itaque non omnia ex nichilo condidit. Deus, sed quedam ex aliquo, 84 quedam autem ex nichilo. De nichilo mundum, angelum et animas; ex aliquo hominem et ceteras mundi creaturas.



XII. De duplici paradiso.

32. Unus est terrenus, ubi primorum hominum corporaliter uita exstitit, alter celestis, ubi anime beatorum, statim ut a corpore exeunt, transferuntur, atque, digna felicitate letantes, exspectant receptionem  corporum suorum. De hoc paradiso Dominus ad latronem dixit: Hodie mecum eris in paradiso. Originaliter autem primi hominis culpa nos de paradiso expulit, et in hanc exsilii peregrinationem deiecit.

33. Inde est quod preuaricationis sue reatu astringimur. Unde et merito sententie debito penam paterne preuaricationis exsoluimus. Nam ita primus homo est conditus, ut per augmentum etatum sine media morte de uita corporalis paradisi commutaretur ad uitam paradisi celestis.

34. Sed quia hoc bono contentus esse noluit, protinus sue conditionis merito caruit, mortemque geminam anime et corporis inuenit. Ignorantiam ueri et uetustatem obtinuit, atque in omnem progeniem peccati sui preuaricationem transmisit, non tantum  in hos qui proprio delinquunt arbitrio, sed etiam in illos qui nondum implicari ualent actuali peccato.

[1Kb] 35. Inde est quod paruulis lauacri gratia conceditur. Quia etsi non est illis peccatum proprii operis, inest tamen originaliter noxa paterne preuaricationis. Unde et propheta Dauid ex semetipso humanum genus deplorans conqueritur dicens: Ecce in iniquitatibus conceptus sum, et in peccatis peperit me mater mea.



XIII. De rerum gradibus.

[1Kb] 36. Gradus uel differentie rerum sex sunt. Id est, non uiuentia, 85 uiuentia, irrationabilia, rationabilia, mortalia, immortalia; nouissimus DEUS, qui est super omnia benedictus in secula. Primus gradus est eorum que non crescunt, uita motuque carent, qualis est  in lapidibus.

37. Secundus gradus, in iis que crescunt, uitam motumque sine sensu habent, qualis est in herbis, uel in arboribus, quibus si minime uita insensibilis,  motusque inesset, nec germinare utique, neque crescere possent; atque ista que uitam sine sensu habent lapidibus preponuntur et terre.

38. Tertius gradus est in iis que non solum crescunt et uiuunt, sed etiam sentiunt, at non intelligunt, qualis est in pecoribus. Quartus gradus est in iis que crescunt, uiuunt, sentiunt, et intelligunt, sed tamen mortalia, ut animalia sunt, qualis est in hominibus.

[1Kb] 39. Quintus est in iis que sentiunt, et intelligunt, et immortalia sunt, qualis est in angelis. Sextus, id quod immutabile et infinitum, et simplex est, a quo omnis hec natura inspiratur, mouetur, gubernatur, et regitur, quod est Deus.

[1Kb] 40. Sed hec quidem omnia, sicut gradibus crescunt, ita sibi qualitate nature precellunt. Nam arbor  prefertur lapidi, et pecus arbori, et homo pecori, angelus homini, et Deus preponitur angelis.



XIu.

41. Inter angelos, demones, et homines hanc differentiam ueteres scripserunt, quod angeli sint spiritualis substantia, ante omnem creaturam creati, natura mutabiles conditi, sed contemplatione Dei immutabiles facti, animo impassibiles, mente rationales, tempore eterni, beatitudine perpetui, felicitate securi, futuri prescii, iussi mundum regunt, missi corpora ex excellenti ere sumunt, in celestibus commorantur.

86 42. Demones sunt impuri spiritus, subtiles et uagi, animo passibiles, mente rationabiles, corpore erei, tempore eterni, humanitatis inimici, nocendi  cupidi, superbia tumidi, fallacia callidi, semper in fraude noui. Commouent sensus, fingunt affectus, uitam turbant, somnos inquietant, morbos inferunt, mentes terrent, membra distorquent, sortes regunt, prestigiis oracula fingunt, cupidinem amoris illiciunt, ardorem cupiditatis infundunt, in consecratis imaginibus delitescunt; inuocati adsunt, ueris similia metiuntur, mutantur in diuersis figuris, interdum in angelorum imaginibus transformantur. Hi quondam a sede celesti ob superbiam lapsi, nunc in ere commorantur.

[1Kb] 43. Homines sunt ratione capaces, intellectu sapientes, ore loquaces, natura magis quam doctrina ualentes, statu rigidi, uultu erecti, figura uniuersi similes, et inter se dissimiles singuli, animo  immortales, sensu imbecilli, corpore fragiles, mente leues, diuersi moribus, impares erroribus, ad studia inertes, proni ad uoluptates, cassi labore, diuitiis caduci, sollicitudine anxii, singillatim mortales,  prole mutabiles, uita queruli, tempore celeres, tardi ad sapientiam, ueloces ad mortem, de preteritis nudi, de presentibus exigui, de futuris incerti; concipiuntur in iniquitate, in peccato nascuntur, in labore uiuunt, in dolore moriuntur; denuo alii ad gloriam, alii ad penam de fauilla surgentes debitum soluunt.



Xu. Inter preuaricationem angelicam et humanam.

44. Que sit discretio preuaricationis angelice et humane nature, cur ista redimitur, illa sine fine damnatur? Preuaricatores quippe angeli ideo ueniam non habent, eo quod fragilitatis carnalis nulla grauentur infirmitate. Homines autem post peccatum idcirco ad ueniam reuerti possunt, propterea quod  pondus infirmitatis ex lutea traxerunt materia.

87 [1Kb] 45. Probat Psalmista quod propter carnis conditionem reditus eis pateat ad salutem; sic enim dicit: Ipse scit figmentum nostrum. Memento, Domine, quod terra sumus. Et iterum: Memorare que mea substantia. At uero diabolus, uel maligni spiritus, nec possunt habere ueniam, nec merentur, sicut scriptum est de eodem apostata, cuius cor, quasi lapis, indurabitur, scilicet, ut penitentie compunctione non emolliatur.



XuI.

[1Kb] 46. Inter hominem et pecus ista est discretio. Homo est animal ex corpore animaque uiuente compositum, atque spirituali compactione formatum, subsistens ratione, liberique arbitrii uoluntate, uitiorum  capax, atque uirtutum; at contra pecus est animal irrationale, mortale, motu carnis et sanguinis animatum; unde et anima eorum post mortem simul cum carne dissoluitur. 



XuII. Inter humani corporis membra.

[1Kb] 47. Rationem autem humani corporis singulorumque membrorum differentiam Lactantius, siue plerique auctorum, ita definierunt, dicentes: Homo dictus est ab humo. Hic ex diuersis subsistit substantiis, ex mortali et immortali. Corpus autem eius ex ossibus  et carnibus constat, diuiditurque in quatuor elementa.

48. Habet enim in se aliquid ignis, eris, aque et terre. Ratio autem terre in carne est: humoris in sanguine, eris in spiritu, ignis in calore uitali. Siquidem quadripartita humani corporis 88 ratio quatuor elementorum designat speciem. Caput namque ad celum refertur, in quo sunt duo oculi, quasi duo luminaria solis et lune.

 49. Pectus eri coniungitur, quia sic inde emittitur spiraminis flatus, sicut ex ere uentorum spiritus. uenter autem mari assimilatur, propter collectionem omnium humorum, quasi congregationem aquarum. uestigia postremo terre comparantur, eo quod sunt ultima membrorum arida, siue sicca, sicut et terra. Iam uero in capitis arce mens collocata est, tanquam in celo Deus, ut ab alto speculetur omnia, atque regat.

50. Factus est autem homo ad contemplationem celi rigidus, et erectus, non sicut pecora in humum prona, atque uergentia; in cuius summitate caput est collocatum, datumque illi hoc nomen, quod hinc capiant initium sensus et nerui. Capilli autem capitis, uel ad speciem sunt decoris, uel ad arcendam  frigoris iniuriam, siue caloris.

51. In capite autem, ut ait sanctus Augustinus, Tres tanquam uentriculi cerebri constituti sunt: unus anterior ad faciem, a quo sensus omnis; alter posterior ad seruicem, a quo motus omnis; tertius inter utrumque, in quo memoria uigere demonstratur, ne cum sensum sequitur motus, non connectat homo quod faciendum est, si fuerit oblitus quod fecit.

[1Kb] 52. Facies dicta est, eo quod notitiam faciat hominis. Inter faciem autem et uultum hec est differentia, quod facies naturalis et-certus oris habitus est; uultus uero uarius et secundum affectionem animi modo letus, modo tristis. Unde et uultuosi dicuntur qui uultum sepe commutant.

53. Iam uero barbe ratio quantam uultus confert  decentiam? Barba est decoris signum, uirilitatis indicium, que et iuuentutem significat, et sexus naturam distinguit. Oculi autem in facie concauis foraminibus inclusi sunt, a quo foratu frons nominata est. Iidem quoque oculi gemmarum habentes similitudinem membranis perlucentibus conteguntur. Per quas membranas, quasi per uitrum, uel speculum refulgentes, mens ea que foris sunt transpicit.

89 54. In medio autem horum orbium scintille luminum concluse tenentur, quas pupillas uocamus, quibus cernendi gratia continetur; et ut oculi munitiores essent ab iniuria, eos Opifex summus tegminibus occuluit. Unde et oculos esse dictos, quasi occultatos  quibus adhibite sunt palpebre a palpitando dicte. Quia concurrentes inuicem oculorum  obtutum reficiunt, pilis in ordine astantibus ad munitionem eorum.

55. Supercilia quoque pilis breuibus adornata sunt, quasi quibusdam aggeribus oculis prebentes custodiam, ne quid superne incidat. Aurium inde dictum nomen est, a uocibus hauriendis. Per immutationem enim littere aures ueluti audes, sunt nominate. Per has enim sonum uocemque, quasi  per cochleam descendere. Quod er ictus in circulum orbemque moueatur.

56. Gene, a genibus dicte. Quia complicatum in utero gigni formarique hominem aiunt, ita ut genua sursum sint, quibus oculi formentur, ut caui ac reconditi fiant. Ideoque et qui alicuius lacrymas elicere cupiunt, genua tangunt, ac per ea deprecantur, quod in utero formauerint oculos, atque enutrierint. Ipse genarum tumor instar collium leniter exsurgens ab omni parte contra imminentes ictus, oculos efficit tutos.

[1Kb] 57. Nares dicte, quod per eas er, uel spiritus nare non desinit. In his enim tria sunt officia: unum ducendi spiritus, alterum capiendi odoris, tertium purgamenta cerebri defluendi. Os dictum est, quasi  corporis ostium. Cuius species in duobus constat officiis: sumendi uictum, et loquendi lingua.

[1Kb] 58. Labia a lambendo nominata. Quod autem superius est labium dicimus; quod inferius, labrum. Lingue nomen a ligando cibo impositum. Hec interpres anime uocem motibus suis in uerba distinguit, uel illisione palati, ac dentium, uel compressione labiorum.

59. Dentes dicti, quasi cibos diuidentes. Siquidem escam incidunt et comminuunt, opportunius gutturi et stomacho tradunt. Horum priores, qui cibum precidunt, aduersi dentes dicuntur; molares intimi, qui cibos subigunt; canini, qui uigesimo etatis anno existunt.

90 60. Gingiue a gignendis dentibus nominate, que magnam pulchritudinem ori conferunt, dum nuditatem dentium tegunt. Fauces sunt anguste fistule,  quasi foces, per quas uocalis spiritus ab intimo pectore exiliens sonum uocis emittit.

61. Mandibule maxillarum partes sunt quibus mandimus. Dicta autem maxilla per diminutionem, sicut paxillus a palo. Collum ad instar columne uocatum. Est enim rigidum et rotundum. Due sunt in eo fistule: una ciborum, altera eris. Harum superior rumen uocatur, qua cibus et potio deuoratur; unde bestie que cibum reuocant ac remandunt ruminare dicuntur: altera inferior uocatur gurgulio ex ossibus compacta, et coherentibus et flexuosis; hec a naribus ad pulmonem patens ob transmeantem spiritum. Cuius operculum sublinguium dicitur, quasi parua lingua, que foramen eius recludit et aperit, ne per partes iuncta fistula impetu ueniens, uiolenter  er interna corrumpat.

62. Manus dicte eo quod munus sint omni corpori, et quod ab ipsis mandimus. Palma manus est dispansis digitis, sicut et arbor dispansis ramis. Item, sicut contractis digitis, pugnus.

63. Digitorum quoque numerus perfectus est, et ordo decentissimus. Ex his primus rector omnium et moderator pollex uocatur, eo quod plurimum inter ceteros polleat, id est preualeat. Secundus index et salutaris uocatur, quia eo fere ostendimus et salutamus. Tertius medius uel impudicus, quartus medicus,  quod eo tritum collyrium a medicis colligitur. Quintus auricularis, quod eo aurem scalpimus.

64. Porro pectus hominis ab aspectu uocatum. In mutis enim animantibus ad terram oppressum est, atque ab aspectu remotum; hominis autem aspectui patens et erectum. Plenum enim ratione non decebat esse latens et humile.

65. Papille sunt mammarum capitula. Mamme autem tumores pectoris leuiter exsurgentes: hec sunt feminis ad alendum fetum date, maribus ad solum decus, ne informe pectus esse uideretur. Neque enim decebat in feminis alibi esse, quam ut animal intelligens ex corde alimoniam sumeret.

66. Porro umbilicus est nota impressa que medium uentrem designat. Ad hoc factus, ut per eum  fetus dum est in utero nutriatur. Splenis autem et iecoris uiscera quasi ex conturbato sanguine 91 uidentur esse concreta. Iuxta eos autem qui de physicis disputant, uoluptatem ueneree concupiscentie consistere dicunt in iecore, affectum autem iracundie in felle, pauoris in corde, in splene letitie. In pulmonibus uero erem contineri, qui a corde per uenas quas arterias uocant, diffunditur, ut paulatim inspirandi et respirandi tractu totum animet corpus.

67. In iecore ignis habet sedem, qui uelut subuolare ostenditur in excelsum cerebri locum, tanquam in celum corporis nostri. Unde et radii emicunt oculorum, et de cuius medio, uelut centro quodam, quedam non solum ad oculos, sed ceteros sensus tenues fistule deducuntur. Siquidem in eo uolunt esse  officium uoluptatis, et decoctionis ciborum complexu, et calefactu suo in sanguinem mutandorum.

68. Intestinorum autem ratio: idcirco longis anfractibus in circulorum ordinata sunt modum, ut susceptos cibos paulatim egerant, et ex ipsis ea que intrinsecus sunt, humorem sensim suscipiant. Aluus dictus eo quod in eum, quasi in alueum, omnis humor cibo permistus defluat ac recurrat, et inenarrabili modo ciborum succo uniuersum corpus, quasi e latere ualles uicinas irrigando adimpleat.

69. Porro aluus uenter, et uterus differunt. uenter enim est qui apparet extrinsecus, pertinetque a pectore ad inguen. Aluus est interior pars, qua cibus recipi et purgari solet. Uterum sole mulieres habent in quo concipiunt. Confundunt tamen hec auctores,  et uterum pro utriusque sexus uentre ponunt.

70. Genitalia autem, sicut ipsum nomen docet, a gignendo dicta. Natium caro conglobata sedendi officio facta est, ne, premente corporis mole, ossibus cederet. Femina sunt femorum partes, quibus in equitando tergis equorum adheremus. Unde et preliatores feminibus equos admisisse dicuntur.

71. Genua a genis dicta, eo quod in utero cohereant, et cognata sint oculis. Unde Ennius, genua comprimit arta gena. Tibie dicte sunt quasi tube. Plante uero a planitie nuncupate, quia non rotunde, ut in  quadrupedibus, ne stare non possit homo, sed plane et longiores formate sunt, ut stabile corpus efficerent. Calces autem a callo pedum sic nominate sunt.

72. Pedum digiti et decorem et usum ferunt. Nam currere 92 non possemus, nisi digitis in humum pressis soloque nitentibus impetum saltumque capiamus. Reliqua ossa corporis, uelut columne quedam, quibus caro sustentatur, inserta sunt, et neruorum uinculis colligata, ut aptissimo motu flectantur. Hec Lactantius ceterique de ratione corporis scripserunt.



XuIII.

[1Kb] 73. Inter uirum et hominem quidam distinxerunt hoc interesse, quod uir utraque scientia preditus eloquentiam cum sapientia retinet: Homo loquacitate tantum nature bestiis prepollet. uirum autem  dixerunt , id est a uirtute. uirtus autem apud ueteres scientia rerum omnium nuncupatur. Nos autem unum eumdemque et uirum, et hominem nuncupamus. Iuxta quod et de Christo legitur, qui tam uir in sanctis Scripturis quam et etiam homo uocatur.



XIX.

74. Inter infantiam et pueritiam, et reliquas etates, sapientes ita definierunt. Prima hominis etas infantia, secunda pueritia, tertia adolescentia, quarta iuuentus, quinta senectus, sexta senium. Due prime etates singulis annorum terminantur hebdomadibus, propter simplicem uitam. Nam infantia septimo anno finitur, quartodecimo pueritia, dehinc sequens adolescentia duabus constat hebdomadibus propter intellectum  et actionem. Que due nondum erant in pueris, et porrigitur hec etas a quinto decimo anno usque ad XXuIII.

75. Post hec succedens iuuentus tribus hebdomadibus permanet, propter tria illa, intellectum et actionem, corporisque uirtutem. Ista etas a XXuIII anno exoritur, et quagragesimo nono consummatur, quando et in feminis partus deficit.

76. Porro senectus quatuor hebdomadibus completur propter accedentem illis tribus animi et corporis grauitatem. Incipit enim hec etas a quinquagesimo anno, et septuagesimo septimo terminatur. Ultima uero senium nullo certo annorum tempore definitur, sed solo nature fine concluditur.



XX.

 93 77. Inter senectutem et senium hoc differt, quod senectus uergens etas a iuuentute in senium, nondum tamen decrepita; senium uero est fessa atque extrema etas, et uitam ultimam anhelans.



XXI


[1Kb] 78. Inter infantem et puerum quidam ex sapientibus distinxerunt. Infans, inquiunt, dicitur, qui nondum fari potest. Puer autem a puritate uocatus quasi purus, siue quia nondum lanuginem floremque genarum inducunt.

[1Kb] 79. Puella autem a paruitate uocata, quasi pulla. Unde pupillos et pupillas non pro conditione, sed pro etate puerili uocamus. Puer olim et masculus et femina appellabatur, sicut infans. Hinc consuetudo communis puerperam uocat. Proprie autem puerperas dici que primum enixe sunt pueros, eo quod puelle admodum pariant.

80. Egressi pueritiam masculi, puberes appellantur, quia iam gignendi potestatem sumunt; femine uero uirgines  uel uiragines dicuntur. Dicta autem uirago, uel quod a uiro sumpta sit, uel quod sit masculini uigoris. Simul pubertatem egressi, adolescentes appellantur. Adolescentes autem dicti ab adolescendo atque crescendo. Unde et quidam, de agricultura loquens, maturescentem fructum adolescentem uocauit.

[1Kb] 81. Post adolescentiam quoque iuuenes fiunt. Iuuenes autem dicti, quod iuuare posse incipiunt, ut bobus iuuencus dicitur, cum a uitulo discedit.

[1Kb] 82. Iam uero medie etatis proprie dicuntur uir et mulier. 94 uir itaque nuncupatus, ut ait Lactantius, quia maior in eo uis sit quam in feminis, et hinc uirtus nomen accipit. Item mulier a mollitie dicta, immutata et detracta littera, quasi mollier.

83. Sed ideo uiris plus roboris datum est, ut facilius  ad patientiam coniugalem femine cogerentur. Mulier autem non pro corruptela integritatis, sed pro sola maturitate etatis mulier nominatur; sicut et uir pro sola uirilitate, etiamsi ab opere feminee admixtionis habeatur immunis.

84. Extreme iam etatis, senes et anus uocantur. Senes autem quidam dictos putant, eo quod se nesciunt, et per nimiam etatem delirent atque desipiant. Unde et Plato: In pueris crescit sensus, in iuuenibus uiget, in senibus minuitur. Anus autem ex multis annis dicta est, quasi annosa.



XXII.

[1Kb] 85. Inter rationabile et rationale hoc interesse sapiens quidam dixit: Rationale est quod rationis utitur intellectu, ut homo; rationabile uero quod ratione  dictum uel factum est.



XXIII.

86. Inter mentem et rationem hoc differt. Mens est pars anime prestantior, a qua procedit intelligentia.  Ratio uero est motus quidam animi uisum mentis acuens, ueraque a falsis distinguens.



XXIu.

87. Inter memoriam, mentem, et cogitationem, talis distinctio est, quod memoria preterita retinet, mens futura preuidet, cogitatio presentia complectitur.



XXu.

88. Inter sensum et memoriam hoc interest. Sensus, rei cuiusque adinuentio; memoria, rei inuente recordatio: ille excogitat et reperit, hec reperta custodit.



XXuI.

95 [1Kb] 89. Inter intelligibilia et sensibilia taliter ueteres discreuerunt: intelligibilia esse que mente animoque percipiuntur; sensibilia autem, que uisu tactuque corporeo sentiuntur.

 90. Sunt autem sensus corporei quinque: uisus, auditus, odoratus, gustus, tactus. uisui subiacet habitus, et color, seu magnitudo mensure. Auditui uoces et sonus, odoratui odorum fragrantia, uel que aliter se habent, gustui sapor amarus seu dulcis, tactui calida uel frigida, aspera uel mollia, seu lenia.

91. Hi autem quinque sensus ex partibus elementorum sunt, sed non ex omnibus elementis quatuor, sed ex ere terraque gignuntur. Ex ere quidem uisus, odoratus, auditus; ex terra tactus saporque nascitur.



XXuII.

92. Inter animam et corpus ita secernitur: anima est substantia incorporea, intellectualis, rationalis, inuisibilis, atque mobilis, et immortalis, habens ignotam originem, nichil tamen in natura sua mixtum  concretum, uel terrenum, nichil humidum, nichil flabile, uel igneum; at contra corpus est substantia uisibilis, atque mobilis, mortalis, habens semen ex uitio, et ex terrena fece materiam. Sed anima, quia spiritualis creatura est, initium nouit, finem habere non nouit. Sicut enim angeli, ita et anime sunt. Habent enim initium, finem nullum. Corpus autem, quia ex quatuor elementis contat, ignis, eris, aque, et terre, dum fuerit excedente anima resolutum, redit rursus unde fuerat ortum. Inde et partim mortales, partim immortales sumus. Anime enim naturam communem habemus cum angelis, carnem uero cum pecoribus.



XXuIII.

93. Inter carnem et corpus quidam sapiens distinxit  dicens: Caro est que proprie sanguine, neruis, ossibusque distinguitur; corpus uero, quanquam et caro dicatur, interdum tamen et ereum 96 nominatur, quod tactui uisuique non subiaceat, et plerumque est uisibile atque tangibile. Paries corpus est, sed non caro; lapis corpus est, sed non caro. Sic et Apostolus corpora celestia appellat, et corpora terrestria. Celeste corppus solis, lune et stellarum, terrestre ignis, eris, aque, terre, et reliquorum, que absque anima iis censentur elementis.



XXIX.


[1Kb] 94. Inter animum et animam Lactantius distinguere philosophos quosdam ita existimat: »Quidam, inquit, aiunt aliud esse animam qua uiuimus; aliud animum quo sentimus et sapimus, quia, ualente in corpore anima, nonnunquam animus perit, sicut accidere dementibus solet.

95. Addunt quoque animam morte sopiri, animum somno. Ob hoc inde putant esse diuisum, eo quod actionis officio separentur. Qui uero utrumque indifferenter accipiunt, ueracius argumentantur: Quod nec uiuere sine sensu possumus, nec sentire sine uita.

96. Idcirco nequaquam posse esse diuisum quod a se minime separatur. Sed idem unum, et uiuendi habere uigorem, et sentiendi perfrui ratione;  et dum sunt utraque unum, uaria sumpsere uocabula, pro diuersitate effectionum. Sicut enim spiritus pars anime est per quam imagines rerum corporalium imprimuntur, sic animus pars eiusdem anime est, quo sentitur et sapitur; sicut et mens eiusdem portio est, per quam omnis ratio intelligentiaque percipitur.

[1Kb] 97. Sicut uoluntas, qua intellecta consentiuntur; sicut memoria, qua meditata rememorantur. Et hec quidem dum multiplici constant appellatione, non tamen ita diuiduntur in substantia sicut in nomine, quia eadem una est anima. Que dum contemplatur, spiritus est; dum sentit, sensus est; dum sapit, animus est, dum intelligit, mens est; dum discernit, ratio est; dum consentit, 97 uoluntas est; dum recordatur, memoria est; et dum membra uegetat,  anima est et modo sapit, modo desipit, modo remotis paulisper curis, corporis sopore delinita quiescit, rursusque commota ad contemplandas rerum imagines protinus excitata recurrit.



XXX.

98. Inter animam et spiritum hoc differre doctores dixerunt, quod anima ipsa uita est hominis, prestans sensum motumque corporis: spiritus autem ipsius anime est quedam uis et potentia rationalis, per quam lege nature prestare uidetur ceteris pecoribus. Proinde anima flatus uite est, animalem hominem faciens; spiritus autem, uis que carnales concupiscentias calcat, atque mortalem ad immutabilitatem uite hominem prouocat.

99. Certissime autem spiritum animam esse euangelista  testatur, quia animam quam Christus in carne suscepit spiritum nominauit. Nam cum dixisset Dominus, Potestatem habeo ponendi animam meam, hanc sine dubio tunc posuit, quando in cruce, inclinato capite, spiritum tradidit. Omnis autem anima spiritus esse potest, non tamen omnis spiritus anima. Nam ipse Deus spritus est, et tamen anima non est; angeli quoque et uenti spiritus sunt, et tamen anime non sunt.

[1Kb] 100. Ipsa autem anima, quid sit, qualis sit, ubi sit, quam formam habeat, uel quam uim, nullo modo certissime  sapientes huius mundi definierunt. Alii namque ignem animam, alii sanguinem esse dixerunt, alii incorpoream, neque habere ullam figuram. Nonnulli quoque eamdem diuine nature esse partem impia temeritate crediderunt.

101. Nos autem eamdem non ignem, uel sanguinem, sed incorpoream dicimus, passibilem, atque mutabilem, carentem pondere, figura, siue colore. Nec dicimus animam partem, sed creaturam esse Dei, nec de substantia Dei, uel de qualibet subiacenti elementorum materia, sed ex nichilo fuisse creatam.

102. Nam, ut ait quidam, si eam Deus ex semetipso fecisset, nequaquam uitiosa, uel mutabilis, uel misera esset. Item, si ex elementis 98 esset uisibilibus facta, haberet utique uel ex terra soliditatem, aut ex  aqua humorem, aut flatum ex ere, aut calorem ex igne; sed quia his omnibus caret, apparet eam inde non esse, quia cum illis nichil probatur habere commune.

103. Unde et praue a quibusdam creditur esse corporea, que propter id ad imaginem Dei facta est ut si non immutabilis ut Deus esset, tamen incorporea ut Deus existeret. Si enim corpoream credimus animam, ergo et Deum credimus habere corporis formam, quia eadem ad suam condidit imaginem.

104. Huius autem anime partes nonnulli ueteres tres esse dixerunt: rationale, irascibile, et concupiscibile. Rationale, per quod inuisibilia conspicit; irascibile, per quod impetus ire sue emendat et corrigit; concupiscibile, per quod concupiscentiam carnis spirituali uirtute compescit.  Cuius domicilium quidam in pectore esse uoluerunt, quidam uero in capitis arce eam habitare dixerunt, tanquam in celo rectorem, ut a summo omnia contempletur. Alii nullum ei certum locum definierunt, sed eam per omnes artus infusam discurrere dicunt.

105. De origine eius uarie habentur opiniones: uerum tamen, sine affirmandi presumptione, quid inde Patrum disputatio senserit, referamus. Inter quos sanctissimus Fulgentius incertam de hac questione sic profert sententiam, cuius breuiter uerba ponenda sunt: »Utrum, inquit, sicut caro nascentium, sic omnes anime ex Adam uenire credantur, an noue fiant, et ex parentibus minime propagentur? Que questio in definiendo difficilis est, quia contrariis obiectionibus destruitur.

 106. Nam illi qui nouas animas contendunt singulis corporibus dari, cum illis opponi ceperit cur anima paruuli, que non propagatur, ut caro, cum carne originalis peccati teneatur consortio? Nunquid iniustus est Deus, ut cum carne mittat animam in ignem eternum, que cum carne non habet commune peccatum? Hoc cum illis opponitur, omnino deficiunt. At contra illi qui asserunt animas cum ipsis corporibus propagari, possunt quidem in paruulis iustum Dei iudicium firmare, ut commune habeant peccatum originale, sicut communem uindicant  utriusque esse propagationem. Sed in consideratione seminum que non concepta pereunt, et ipsi penitus obmutescunt.

99 107. Animam quippe humanam certum est in ipso conditionis sue munere percepisse. Que necesse est ut corpus in quo hic quantulumcunque tempus uixerit, in resurrectione recipiat. Quis ergo dicat animata semina profluxisse, siue illa que non concipiuntur, siue illa que nocturna illusione funduntur? Quod omnis sapiens uidet quam sit absurdum et a ratione omnibus modis alienum. His ergo propositionibus de origine anime partes se inuicem uincunt, quia unaqueque earum alteram propositionem destruit, et ipsa non ualet astruere quod proponit.

[1Kb] 108. Ob hoc de hac questione cautius querendum  est: maxime quod a sanctis uiris nichil certius definitum est, nec sanctarum Scripturarum auctoritate quidquam manifestius pronuntiatur. Illud tamen tenendum est paruulorum animas nexu peccati originalis esse astrictas, que nisi percipiant baptismatis sacramentum, regni celestis participes esse non possunt; sed cum carne commune habebunt peccatum, et pari iudicio damnabuntur in ignem eternum.



XXXI.

[1Kb] 109. Inter concupiscentiam carnis et spiritus hoc interest: concupiscentia carnis est motus anime turpis in effectum sordide delectationis; concupiscentia uero spiritus, ardens intentio mentis in desideria sancte uirtutis. Ista sibi consentientes mittit ad regnum, illa ad supplicium sempiternum. Illa lex  peccati est, de primi hominis damnatione descendens, ista lex mentis est de munere Redemptoris nostri procedens. He autem sibi inuicem pro affectu uirtutum ac uitiorum, quotidiana colluctatione lethaliter aduersantur.

110. Concupiscentia namque carnis primum illecebras uitiorum in cogitationibus gignit, concupiscentia uero spiritus e contrario cogitationes sanctas indesinenter opponit. Illa fabulis uanis oblectatur et uerbis, ista Scripturarum meditationibus atque preceptis; illa gaudet spectaculis rerum terrestrium; ista contemplatione 100 celestium gaudiorum. Illa terrena gaudia querit, ista gemitus et suspiria trahit: illa torpore somni atque pigritia corpus relaxat, ista uigiliis et competentibus orationibus elaborat.

 111. Illa per ingluuiem illecebris uentris et desideriis gutturis estuat, ista semetipsam ieiuniis et abstinentie cruciatibus macerat. Illa luxurie subdita turpium perpetrationum affectus, quos intentione cogitationis agit, perfectione uoluptatis explere contendit; ista castitatis et pudicitie pulchritudinem diligit. Illa auaritie flamma succensa appetit lucrum et fugit damna temporalium rerum; ista contemnens mundum solum sibi uindicat Christum. Illa inuidia nullum sibi superiorem uel equalem esse permittit, sed interno liuore uulneris de cunctorum profectu  tabescit; ista de cunctorum uirtutibus gaudet, et minores sibi per caritatem preponit.

112. Illa, ira exestuans, nichil equanimiter portat, sed perturbatam mentem usque ad uocis tumultum exaltat; ista nulla exasperatione mouetur, sed per tranquillitatem et mansuetudinem patienter omnia sustinet. Illa tristitia inficitur, dum quelibet aduersa persenserit; ista nullo merore frangitur, sed etiam mala de proximis portans, ab interiore gaudio non mouetur. Illa ambitione honorum, inficitur humanis laudibus, uel illecebris uane glorie delinitur; ista humilitatem amat, et soli Deo suo, qui inspector est mentis, placere delectat. Illa inflata superbie fastu cor miserum eleuat; ista, ne a celsitudine sua corruat, usque ad infima seipsam humiliat.

 113. Sed quid plura? Concupiscentia carnis in omnium uitiorum multitudinem consentientes sibi precipitat, concupiscentia uero spiritus mentem lapsam ne deficiat, spe future glorie corroborat. Proinde illa, quamuis superet, nullatenus desperandum est, quia, reparato certamine, possumus de ea etiam gloriosius triumphare. Ista quamuis uincat, de uictoria non est secura, quia callidus hostis, etsi deuictus interdum, tamen uictores ultimo uincit. Et quos prima congressione non percutit, decipere in finem contendit.

114. Hinc est etiam quod ipsa concupiscentia carnis usque in huius uite terminum dimicare non cessat. Sed si concupiscentia spiritus usque in finem superet, uictorie pace secura in eternum  101 cum suis uictoribus regnat. Quando, consummato concupiscentie aculeo, nec carni spiritus, neque caro spiritui aduersabitur. Sed utreque inuicem eterne pacis concordia copulate, Redemptori suo sine oppugnatione in perpetuum adherebunt.



XXXII.

[1Kb] 115. Inter gratie diuine infusionem et humani arbitrii uoluntatem hoc interest: arbitrium est uoluntas libere potestatis, que per se sponte, uel bona, uel mala appetere potest; gratia autem est diuine misericordie donum gratuitum, per quod et bone uoluntatis initium et operis promeremur effectum. Nullus autem liberi arbitrii quidquam potest preualere uirtute, nisi superne gratie sustentetur iuuamine. Diuina quippe gratia preuenitur homo, ut bonus sit, nec humanum  arbitrium Dei gratiam antecedit; sed ipsa gratia Dei uolentem hominem preuenit ut etiam bene uelit.

[1Kb] 116. Nam pondere carnis homo sic agitur, ut ad peccandum sit facilis, et ad penitendum piger. Habet de se unde corruat, et non habet unde consurgat, nisi, gratia Conditoris, ut erigatur manum iacenti extendat. Denique homini per Dei gratiam liberum restauratur arbitrium, quod primus homo perdiderat.  Nam ille habuit inchoandi boni liberum arbitrium, quod tamen Dei adiutorio perficeretur. Nos uero, et inchoationem liberi arbitrii, et perfectionem de Dei sumimus gratia. Quia et incipere et perficere bonum de ipso habemus, a quo et gratie donum datum, et liberum arbitrium in nobis est restauratum.

117. Dei est ergo bonum quod agimus propter gratiam preuenientem, et subsequentem. Nostrum uero est, propter obsequentem liberi arbitrii uoluntatem. Nam si Dei non esset, cur illi gratias agimus? Et si nostrum non est, quare retributionem bonorum operum 102 exspectamus? Proinde ergo in eo quod gratia preuenimur, Dei est, in eo uero quod bene operando preuenientem gratiam sequimur, nostrum est. Nemo autem Deum meritis antecedit, ut tenere eum quasi  debitorem possit. Sed miro modo equus omnibus conditor alios predestinando preeligit, alios in suis moribus prauis iusto iudicio derelinquit. Unde uerissimum est gratie munus non ex humana uirtute uel ex merito arbitrii consequi, sed solius diuine pietatis bonitate largiri.

118. Quidam enim gratissime misericodie eius preuenientis dono saluantur, effecti uasa misericordie; quidam uero reprobi habiti, ad penam predestinati, damnantur, effecti uasa ire. Quod exemplum de Esau et Iacob nondum natis colligitur. Qui dum essent una conceptione uel partu editi, parique nexu peccati originalis astricti, alterum tamen eorum ad se misericordie diuine preuenientis bonitas gratuita traxit, alterum quadam iustitie  seueritate odio habitum in massa perditionis relictum damnauit. Sicut per prophetam idem Deus loquitur dicens: Iacob dilexi, Esau autem odio habui.

119. Unde consequens est nullis preuenientibus meritis conferri gratiam, sed sola uocatione diuina. Neque quemquam saluari siue damnari, eligi uel reprobari, nisi ex proposito predestinantis Dei, qui iustus est in reprobatis, misericors in electis. Uniuerse enim uie Domini misericordia et ueritas.

[1Kb] 120. Ante gratie enim donum liberum quidem est in homine arbitrium, sed non bonum, quia sine gratie adiutorio manet infirmum. Nam sicut oculus uidere non ualet, si caret officio luminis, ita humane uoluntatis arbitrium nichil ualet, si luminis gratia indigeat; illud utique quod illuminat omnem hominem  uenientem in hunc mundum. Liberum autem arbitrium ad omne malum promptum est per semetipsum, ad bonum uero nequaquam nisi per gratie donum: et eadem prestat homini et bona uelle et facere, mala preterita flere, tam a cogitatione quam ab opere delicta presentia cauere, quod etiam Apostolus manifestius scribit dicens: Non sumus sufficientes cogitare aliquid ex nobis, quasi ex nobis, sed sufficientia nostra  ex Deo est. Itaque non in omne genus hominum 103 gratie beneficium tenditur, sed in illis tantum qui per fidem illuminantur; nec enim in cunctis gentibus fidei peruenit auditus.

121. Unde et Apostolus: Quomodo, inquit, inuocabunt in quem non crediderunt? Aut quomodo credent ei quem non audierunt? Ipsius etiam gratie donum quibuscunque datur, non equaliter conceditur, sed ad mensuram pro merito accipientium distribuitur, iuxta quod scriptum: qui reddet unicuique secundum opera sua.

122. Omne autem donum gratie non omnibus ad integrum datur, sed singulis dona singula distribuuntur, ut scilicet, quasi membra corporis singula officia habeant, et alter indigeat altero quod  non habet alter; proinde omnia fiunt communia, dum fiunt sibimet membra inuicem necessaria.



XXXIII.

123. Inter Legem et Euangelium hoc interest, quod in Lege littera est, in Euangelio gratia: illa habuit umbram, ista imaginem; illa data est propter transgressionem, ista propter iustificationem; illa ignorantie demonstrat peccatum, ista agnitum adiuuat, ut uitetur; illa flagitiis deditos increpat, ista peccantes bonitate propria liberat; illa talionem reddendum decreuit, ista etiam pro inimicis orare iussit: illa, coniugiorum indultis habenis, crescere et generare precepit, ista continentiam suasit.

124. Illic predicatur circumcisio sola carnis, hic lauacrum in ablutione cordis et corporis; illic Chananitidis  regnum et promissiones rerum temporalium continentur, hic uita eterna regnumque celorum promittitur; illic sabbati otium et requies celebratur, hic ipsa sabbati requies in Christo habetur, qui dixit: uenite ad me, omnes qui laboratis et onerati estis, et ego reficiam uos, et inuenietis requiem animabus uestris. Illic esus animalium immundorum prohibetur, hic in corpore Christi, id est in sanctis suis, non admittitur quidquid per illa animalia immunda in mores hominum figurabatur.

[1Kb] 125. Illic, pecoribus immolatis, carnis et sanguinis hostie offerebantur, hic sacrificium carnis et sanguinis Christi offertur, quod 104 per illa animalia figurabatur; illic ex carne Agni Pascha celebratur, hic Pascha nostrum immolatus est Christus, qui est uerus  Agnus immaculatus. Illic Neomenie, id est noue lune principia celebrantur, hic noua creatura in Christo accipitur, sicut Paulus apostolus ait: Si qua in Christo noua creatura, uetera transierunt, ecce facta sunt noua.

126. Quid plura? In lege per figuram res geste in significationem futurorum annuntiabantur, in gratia uero, euangelice ueritatis, que illic denuntiata fuerunt, explentur. Item in lege mandata scripta sunt et promissa, sed mandata legem implere uel conseruare iubebant, promissa uero, figuris obtecta  sacramentorum, futuram Euangelii gratiam predicabant. In lege ergo mandata tenentur, promissa uero in Euangelii plenitudine consummantur. Legem enim Euangelia complent, et significationem precepti plenitudo Testamentorum.

127. Item nichil aliud lex prestitit, nisi quod solum peccata monstrauit, non abstulit, et sub suo terrore redactos omnes seruos effecit, et inde spiritum seruitutis habuisse priorem populum Apostolus docuit. Euangelium uero ueniens crudelitatem legis amouit; peccata, que lex puniebat per spiritum seruitutis, laxauit per spiritum adoptionis, filios ex seruis reddidit, amorem implende legis omnibus condonauit, et, si deinceps punienda commiserunt, per eumdem spiritum adoptionis indulget: formam bene agendi prebuit,  et ut possint agi que docuit adiutorem Spiritum infudit.

[1Kb] 128. Nam precepta legalia que illi populo data sunt, comparatione meliorum, etiam non bona dicuntur, quia que precipiunt non perficiunt; gratia uero Euangelii quod exterius imperat, interius ut perficiatur iuuat. Ezechielis etiam testimonio dicitur: Dedi eis precepta non bona. Utique quia in eis quedam inutilia infirmioribus sensibus agenda permissa sunt, sicut illud, ubi Deus Isrelitarum cupiditatem spoliis Aegyptiorum satiari permisit.

129. Nam pro eo quod carnalis populus modum egrederetur uindicte, lex permittit carnalibus uicem rependere mali, quod Euangelia firmioribus uetant. Proinde ergo dicuntur non bona, quoniam Euangelio  comparata, legis precepta inferiora noscuntur. 105 Ante aduentum enim Redemptoris nostri, gentilis populus ideo non obtemperauit legi, quia nondum intelligebatur sensu spirituali. Lex enim grauia atque dura secundum litteram iubebat, ideo contemnebatur. uenit autem gratia Euangelii, temperauit legis austeritatem, applicauitque sibi gentilem populum.



XXXIu.

[1Kb] 130. Inter actiuam et contemplatiuam uitam, hec distinctio est: actiua uita est que in operibus iustitie et proximi utilitate uersatur; contemplatiua, que uacans ab omni negotio, in sola Dei dilectione defigitur. Harum una in opere bone conuersationis, altera in contemplatione immutabilis ueritatis est; una, que ex fide in hac peregrinatione uiuit, altera  que bene uiuentes usque ad regnum perducit.

131. Actiue enim uite magna sunt premia, sed contemplatiue potiora. Actiua uita ex bonis operibus incipit, contemplatiua peruenit ad quod intendit. Actiue uite opera cum corpore finiuntur, contemplatiue autem gaudia in fine amplius crescunt. Illa autem, quamuis utilis et bona, tamen cum requies uenerit, transitura; ista uero boni operis transituri merces est, et requies permansura.

132. Contemplatiua uita per Rachel ostenditur, que erat pulchra et sterilis, quia per contemplationis  otium minus operum filii generantur. Actiuam autem uitam monstrabat Lia sine oculis, sed fecunda. Quia actio laboriosa quidem est, minusque alta considerans. Sed in eo quod se erga proximi utilitatem plus exhibet, fecundior operibus, quasi in filiis crescit. Sic Martha et Maria, quarum una uirtutibus mentem exercebat in opere, altera requiescebat defixa in contemplatione.

133. Ii autem qui ad contemplationis otium uenire contendunt, prius se in stadio actiue uite exercere debent, ut dum opera iustitie feces peccatorum exhauriunt, cor mundum exhibeant ad uidendum Deum. Nam mens que adhuc temporalem gloriam 106 querit, aut carnalis concupiscentie tentationibus cedit, a contemplatione proculdubio prohibetur.  Unde et populus dum legem acciperet a monte, id est a sublimi contemplatione, quasi carnalium curiositas remouetur. Et in Euangelio curatus a legione uult Dominum per contemplationem sequi; sed iubetur domum reuerti, et in actiue uite operatione uersari.

134. In ipso autem contemplationis et actionis usu interdum magna differentia animorum est. Nam quibusdam sola contemplatio proficit, quibusdam uero actiua sola est consolatio. His media et de utrisque composita utilior est magis ad refouendas mentis angustias, que solent per unius intentionem nutriri, ut de utriusque partibus melius temperentur. Nam quod Saluator per diem signis et miraculis coruscabat in urbibus, actiuam nobis uitam commendabat. Quod uero in monte orationis studio pernoctabat, uitam  contemplationis significabat.

135. Idcirco Dei seruus iuxta imitationem Christi, nec actualem uitam amittit, et contemplatiuam uitam agit. Aliter enim incedens offendit. Sicut enim per contemplationem amandus est Deus, ita per actualem uitam diligendus est proximus. Ac per hoc sic non possumus sine utraque esse uita, sicut et sine utraque in dilectione esse nequaquam possumus.



XXXu.

[1Kb] 136. Inter Fidem et Opus hoc distat: per fidem possibilitas boni operis inchoatur, ex opere ipsa fides perficitur. Opus enim fide preuenitur, fides ex operibus consummatur. Opera autem ante fidem nequaquam prodesse, quia nichil ualet a malo declinare et agere quod pertinet ad salutem ei qui ipsum salutis uel negat  uel nescit auctorem. Item fides sine operibus nequaquam prodest, quia non potest per fidem Deo placere qui Deum contemnit in opere.

137. Ob hoc etiam fides sine operibus mortua est, iuxta Iacobum; et opus extra fidem uacuum est, iuxta Paulum. Horum enim alter fidei studium, alter opus laudat. Paulus predicat ante fidem 107 nullo modo esse opus bonum, Iacobus narrat fidem nichil ualere sine opere bono. Ac per hoc, iuxta primum, opera fidem precedentia nichil prosunt; iuxta alterum, subsequentia multum prosunt.

138. Iacobus dicit: Abraham pater noster ex operibus  iustificatus est. Paulus dicit: Credidit Abraham Deo, et reputatum est ei ad iustitiam. Quid ergo? Utrique se destruunt? Absit. Sed utrique nos instruunt. Nam secundum Paulum, Abraham ex fide iustificari meruit, quando credidit Deo; secundum Iacobum, ex operibus placuit, quando tentatus immolandum filium non recusauit.



XXXuI.

139. Inter fidem, spem et caritatem hoc differt: fides est diuinitatis confessio, et religionis solidum fundamentum; spes est bonorum exspectatio futurorum; caritas est perfecta dilectio in Deum et proximum. Harum prima credulitatem fouet presentem, secunda promissa prestolatur futurorum, tertia amorem complectitur eternum. Que quidem tria in huius  uite tempore ita copulantur, ut altera sine altera stare non possit.

140. Denique ueraciter credere non possumus, nisi ea que promissa sunt speremus; nec poterimus sustinere promissa, nisi sit fidei credulitas firma; nec aderit fructus spei, uel stabilitas fidei, nisi fuerit perfecta caritas Christi, que et fidem ut credat, adiuuet et spem spectationis corroboret. Cuius specialiter secundum Apostolum inter has uirtutes traditur principatus, et cultus manet eternus.

141. Nam et fides cessabit, dum futura que creduntur aduenerint; et spes finem habebit, dum beatitudinem quam quisque bonus prestolatur acceperit. Sola caritas in eternum perseuerabit, ipsa sola utramque perducens ad Christum, ipsa sola gaudio perfruens  sempiterno.



XXXuII.

142. Inter amorem et dilectionem, siue caritatem, hoc differt, quod amor et dilectio media sunt, et ad utrumque parata, modo in bonum, modo in malum uertuntur. Charitas autem non nisi in bonum; cuius etiam nomen eo usque extollitur, ut ipse Deus 108 Charitas appelletur. Illa est enim perfecta caritas, que inimicos et patienter sustinet, et benigne refouet. Qui uero hec non agit, longe a caritate discedit. Hec enim summa sola sunt bona. Nam a quibus habentur, utique ueraciter habentur. Alie uero uirtutes media bona sunt, et que ad utilitatem possunt ab aliquibus haberi, et ad perniciem, si de his arrogantes tumuerint.

 143. Quatuor autem sunt diligenda: Deus scilicet, atque proximus, caro nostra, atque anima. Prior est autem amor Dei, sequens uero est et proximi. Sed sicut per amorem Dei amor fit proximi, sic per amorem proximi amor ostenditur Dei. Dilectio in Deum origo est dilectionis in proximum; et dilectio in proximum cognitio est dilectionis in Deum. Porro dilectio Dei a timore inchoat, sed non sub timore perseuerat. Nam dilectio ex timore seruilis est, non libera, quia non constat ex amore Dei, sed ex timore supplicii.

144. In tribus autem his rebus dilectio Dei exprimitur,  ut nichil remaneat in homine quod non diuine dilectioni subdatur. Nam dum dicitur: Diliges Deum ex toto corde tuo, omnes cogitationes in Deum referendas precipit; dum uero dicitur, ex tota anima, omnes affectiones anime ad Deum referri iussit; dum uero adiecit, ex tota mente, indicat omnem rationem humanam, qua intelligimus et discernimus, in rebus diuinis esse occupandam.

145. Item duo sunt erga dilectionem proximi seruanda: ut ipse prestet aliis que sibi prestari et ab aliis uult, et que sibi inferri pertimescit non inferat. Ex hac gemina dilectionis uirtute in proximum omnes oriuntur uirtutes, quibus aut utiliter ea que sunt appetenda cupimus, aut que uitanda sunt precauemus.

 [1Kb] 146. Quod enim Dominus dicit: Omnia quecunque uultis ut faciant uobis homines, et uos facite illis, pertinet ad boni impensionem in proximum. Item quod in ueteri Testamento legitur: Quod tibi non uis, alteri ne feceris, pertinet ad cauendum ne quis malum inferat proximo. Ex his ergo duobus articulis congrue diligitur proximus, dum et beneficii impensione fouetur, et nulla malitia leditur.



XXXuIII.

109 147. Inter scientiam et sapientiam hoc interest: scientia ad agnitionem pertinet, sapientia ad contemplationem. Scientia temporalibus bene utitur, atque in uitandis malis, seu intelligendis uel appetendis bonis uersatur: sapientia autem tantummodo eterna contemplatur. Item nonnulli uiri inter sapientiam  et prudentiam intelligi uoluerunt, ut sapientiam in diuinis, prudentiam autem uel scientiam in hominis negotiis ponerent. Perfecta autem est scientia multa agere bona, et de illis laudem terrenam non querere que Deus precepit facere, et seruum inutilem ante oculos Dei se existimare.



XXXIX.

148. Inter sapientiam et eloquentiam ita distinguunt: quod eloquentia constat ex uerbis. Sapientiam sine eloquentia prodesse non est dubium. Eloquentia sine sapientia ualere non potest. Melior enim est indiscreta prudentia quam stulta loquacitas. Rerum enim studia prosunt, non ornamenta uerborum. Eloquentia enim, ut diximus, scientia est uerborum; sapientia  autem, cognitio rerum et intellectus causarum.

149. Porro sapientiam ueteres philosophiam uocauerunt, id est omnium rerum humanarum atque diuinarum scientiam. Huius philosophie partes tres esse dixerunt, id est, physicam, logicam, ethicam. Physica, naturalis est; Ethica, moralis; Logica, rationalis. Harum prima nature et contemplationi rerum deputatur, secunda in actione et cognitione recte uiuendi uersatur, tertia in discernendo uerum a falso ponitur.

 [1Kb] 150. Hoc trimodum philosophie genus, iuxta sapientes mundi in partibus suis, ita distinguitur. Ad physicam pertinere aiunt disciplinas septem, quarum prima est arithmetica, secunda geometria, tertia musica, quarta astronomia, quinta astrologia, sexta mechanica, septima medicina. Ratio autem earumdem disciplinarum breuiter, ista est.

110 151. Arithmetica namque est definitio per quam numerorum omnium ratio uel ordo consistit. Geometria est disciplina magnitudinis, et figurarum notis lineamentisque propriis distincta, uel formis. Dicta autem Geometria a dimensione terre, per quam uniuscuiusque termini delineari solent. Hanc primum Aegyptii inuenerunt pro necessitate terminorum terre, quos Nilus inundationis tempore confundebat.  Musica est ars spectabilis uoce uel gestu, habens in se numerorum ac soni certam dimensionem cum scientia perfecte modulationis. Hec constat ex tribus modis, id est sono, uerbis et numeris.

152. Astronomia est lex astrorum. Astrologia est ratio que conuersionem celi et signorum definit, potestatesque et ortus siderum, et occasus. Hanc mathematici sequuntur. Mechanica est quedam peritia, uel doctrina, ad quam subtiliter fabricas omnium rerum concurrere dicunt. Medicina est scientia curationum, ad temperamentum corporis, uel salutem inuenta. E quibus quidem omnibus quedam religioni conueniunt, quedam uero longe modis omnibus aliena sunt.

 153. Digestis generibus, siue differentiis physice artis, nunc partes logices exsequamur. Constat autem ex dialectica et rhetorica. Dialectica est ratio siue regula disputandi, intellectum mentis acuens, ueraque a falsis distinguens. Rhetorica est ratio dicendi, iurisperitorum scientia, quam oratores sequuntur. Hac, ut quidam ait sicut ferrum ueneno, sententia armatur eloquio.

154. Post logicam sequitur ethica, que ad institutionem pertinet morum. Hec enim bene uiuendi magistra est, diuiditurque in quatuor principales uirtutes: prudentiam, scilicet, atque iustitiam, fortitudinem, et temperantiam. Prudentia est agnitio uere fidei, et scientia Scripturarum, in qua intueri oportet illud trimodum intelligentie genus. Quorum primum  est per quod quedam accipiuntur historialiter sine ulla figura, ut sunt decem precepta; secundum est per quod quedam in Scripturis permixto iure accipiuntur, tam secundum finem rerum gestarum, quam etiam iuxta figurarum intellectum, sicut de Sara et Agar. Primum quod uere fuerint, dehinc quod tropice duo Testamenta figurentur.

155. Tertium genus est quod tantum spiritualiter accipitur, sicut de Canticis canticorum. Que si iuxta sonum uerborum 111 uel efficientiam operis sentiantur,  corporalis magis luxuria quam uirtus sacramentorum accipitur.

156. Definito prudentie genere, nunc partes iustitie subiiciamus, cuius primum est Deum timere, religionem uenerari, honorem referre parentibus, patriam diligere, cunctis prodesse, nocere nulli, fraterna caritatis uincula amplecti, pericula aliena suscipere, opem ferre miseris, boni accepti uicissitudinem rependere, equitatem in iudiciis conseruare.

157. Fortitudo est animi magnitudo, atque gloria bellice uirtutis, contemptus bonorum et diuitiarum. Hec aduersis aut patienter cedit, aut fortiter resistit, nullis emollitur illecebris, aduersis non frangitur, non eleuatur secundis, inuicta est ad labores, fortis ad pericula, pecuniam negligit, auaritiam fugit, contra  improbos animum ad pericula preparat, molestiis nullis cedit, glorie cauet appetitus.

158. Temperantia est modus uite in omni uerbo uel opere. Hec uerecundie comes est, humilitatis regulam custodit, tranquillitatem animi seruat, continentiam et castitatem amplectitur, fouet decus et honestatem, restringit ratione appetitum, iram comprimit, nec rependit contumeliam. Sed ex his prudentia agnitione ueri delectatur, iustitia dilectionem Dei et proximi seruat, fortitudo uim uirtutis habet metumque mortis contemnit, temperantia affectiones carnis moderatur, et restinguit appetitum. Prima credit et intelligit, secunda diligit, tertia appetitum cohibet, quarta modum imponit.



XL. De distinctionibus quatuor uitiorum.


[1Kb] 159. Contra hec tamen quatuor uirtutum genera, totidem uitia philosophi opposita dicunt: metum, et gaudium, cupiditatem, et dolorem; nos autem hec ipsa non perfecta uitia, sed media nuncupamus, eo quod propter diuersitatem morum ad utrumque parata sunt, et modo ad bonum, modo ad malum, pro arbitrii uoluntate, uertuntur. Sic enim nonnulle male use uirtutes ex se 112 uitia gignunt: ueluti si ex mansuetudine interdum nascatur torpor, et ex pietate dissolutio discipline, uel ex iustitia crudelitatis immoderata uindicta. Ita quatuor ista, si bene utantur, uirtutes sunt; sin minus, ex uirtutibus in uitia transeunt.

 160. Hoc modo denique, cum quisque metuit peccare, uel cupit beatificari, dolet pro peccatis, gaudet in bonis operibus, iam tum hi motus, qui ab amore studioque procedunt, pro uirtutibus accipiuntur. At contra, dum quisque metu carendi re aliqua terrena tenetur, uel dolore amisse rei frangitur, dumque rerum temporalium cupiditate inflammatur, aut gaudio adepte rei extollitur, tunc non uirtutes sed uere uitia nuncupantur. Ex his autem duo sunt futuri  temporis, antequam quid eueniat, metus et cupiditas; alia duo preteriti, cum quid acciderit, gaudium et dolor.

[1Kb] 161. Octo sunt autem perfecta, uel principalia uitia, que omne genus humanum inquietant, ex quibus uitiorum turba exoritur copiosa, id est: gule concupiscentia, fornicatio, auaritia, inuidia, tristitia, ira, inanis gloria, nouissima dux ipsa et harum radix superbia. Ex quibus omnibus duo sunt carnalia, fornicatio et ingluuies uentris; reliqua spiritualia.

162. Que quidem in membris suis taliter distinguuntur. Gule concupiscentia in quinque modis distinguitur: primo modo, si ante tempus cibos quis appetat, sicut Ionathan gustu mellis ieiunium soluit. Secundo modo, si lautiores escas querat, sicut populus,  eremi manna contempto, carnes Aegyptias concupiuit. Tertio modo, si diligentius quisquam communes cibos procuret, sicut filii Heli extra morem crudam ab offerentibus carnem tollebant, quam sibi accuratius prepararent. Quarto modo, si uiles escas nimium quisque sumat. Unde et propheta Sodomam de panis saturitate accusat. Quinto modo, si quis ex desiderio quodcunque sumat, sicut Esau pro lenticule concupiscentia perdidit primogenita sua.

163. Fornicatio quoque trimodo genere discernitur. Primo quidem, dum per uoluptatem luxurie commistio carnis expletur; altero, dum sola attrectatione luxus carnis per immunditiam prouocatur; 113 tertio, dum intentione turpis cogitationis nocturna  quisque illusione polluitur. Est et quartum genus fornicationis iuxta Scripturam, omnis, scilicet, illicita corruptio mentis, sicut idololatria et auaritia, ex quibus fit preuaricatio legis propter illicitam concupiscentiam.

164. Porro auaritia in geminam distingutur penam, id est in concupiscentiam augende rei, et in metum rei carende. Sicut etiam quidam ait: Non enim unquam expletur neque satiatur cupiditatis sitis. Neque solum ea que habent amore augendi excruciantur, sed etiam amittendi metu.

165. Ipsa quoque inuidia duplici afficitur flamma, id est, cum aut meliori inuidet in id quod ipse non est, aut dum quemlibet consimilem esse sibi equalem dolet.

 166. Sequitur tristitia, cuius tria sunt genera, quarum prima, ut ait Cassianus, temperata et rationabilis, de delictorum penitudine ueniens; altera perturbata, irrationabilis, de anxietate mentis seu desperatione peccatorum exoriens; tertia de iracundia, uel de illato damno, uel desiderio prepedito procedens.

[1Kb] 167. Iam uero inanis gloria quadripartitam habet iactantiam. Nam sunt qui habent dona et donantem  ignorant. Et sunt qui se dicant dona accepisse precedentibus meritis, non pro gratia largientis. Item quidam sunt qui quod non habent se habere per tumorem existimant. Item quidam sunt qui, contemnendo alios, se aliquid habere singulariter putant. Perniciosior autem est elatio de singularitate iactantie ueniens.

168. Ultima superbia, trimodam habet differentiam: primum namque genus superbie est eorum qui per transgressionem culpe contemptui habent diuina precepta; secundum genus eorum qui ex obseruatione attolluntur mandatorum, et elatione uirtutum; tertium genus est eorum qui per contumaciam mentis subdi dedignantur seniorum imperiis.

169. Que quidem uitia, diuinitus diuina adiuuante gratia, e contrario curantur uirtutibus. Gule concupiscentiam  reprimunt uigilie et compunctio cordis; fornicationem exstinguit contritio cordis, et corporis afflictio, et oratio assidua, uel laboris exercitium, 114 metus gehenne, et amor celestis patrie; inuidiam superat amor dilectionis fraterne. Et quia celeste regnum non accipiunt nisi concordes, abiicere inuidiam conuenit et diligere fratrem.

[1Kb] 170. Iram temperat patientia, et ratio equanimitatis. Auaritiam subiugat eleemosyna, et spes eterne retributionis. Tristitiam subiugant fraterna alloquia, et consolatio Scripturarum. Arrogantiam calcat metus, ne uana gloria delinitum animum a uirtutibus cunctis excludat, et per iactantiam perdat semetipsum, et pereat. Iam superbiam deprimit exemplum humilitatis Christi, atque diabolice metus ruine. Qui dum uult esse quod non erat, et ipsum quod erat perdidit, et Tartari inferna promeruit.





115 SANCTI ISIDORI HISPALENSIS EPISCOPI ALLEGORIAE QUAEDAM SACRAE SCRIPTURAE 



Prefatio.


DOMINO SANCTO REuERENDISSIMO FRATRI OROSIO ISIDORUS.

[2Kb] 1. Quedam notissima nomina legis euangeliorumque, que sub allegoria imaginarie obteguntur, et interpretatione aliqua egent, breuiter deflorata contraxi celeriter, ut plana atque aperta lectoribus redderem. Que, quia inexplicata sunt, annotata breuis materiola dicendi cegit, et nec libelli modum permisit efficere, nec plenissime figurarum mysteria explicare. Erat quidem sensus ita, ut ex dictis que posita sunt et precedentia et subsequentia intelligantur.

2. Hec itaque cognitioni tue tractanda atque probanda offerimus, ut quod in ratione uerborum ac sensuum inerudite dependet, emendandum sollicite cures. Ego enim, mihi carissime, in huius operis reprehensione excusabilem meipsum estimabo, quia hec non meo conseruaui arbitrio, sed tuo commissi corrigenda iudicio.



EX uETERI TESTAMENTO.


 116 [3Kb] 3. Adam  figuram Christi gestauit; nam sicut ille sexta die formatus ad imaginem Dei, ita sexta mundi etate Filius Dei carnis formam induit, hoc est, formam serui accepit, ut reformaret hominem ad similitudinem Dei.

[2Kb] 4. Eua  designat Ecclesiam factam per mysterium lauacri, que 117 de latere in cruce morientis Christi fluxit, sicut Eua de costa hominis dormientis.

[1Kb] 5. Abel. pastor ouium , Christi tenuit typum,  qui est uerus, et bonus pastor, sicut ipse dicit: Ego sum pastor bonus, qui pono animam meam pro ouibus meis, uenturus rector fidelium populorum.

[16Kb] 6. Cain, frater eius , etate maior, qui eumdem Abel occidit in campo, priorem significat populum qui interfecit Christum in Caluarie loco.

[2Kb] 7. Enoch, filius Cain , in cuius nomine pater condidit ciuitatem, significat impios in hac tantum uita esse fundatos.

 118 [36Kb] 8. Seth , qui resurrectio interpretatur, demonstrat Christum Iesum, in quo est uera resurrectio, et uita fidelium.

[42Kb] 9. Enos, filius eius , qui spe inuocauit nomen Domini, declarat in spe uiuentem Ecclesiam, donec ad beatitudinem promisse felicitatis perueniat.

119 [2Kb] 10. Lamech seculi huius figuram tenuit, cuius peccatum Christus per sanguinis sui effusionem post LXXuII mundi generationes absoluit, iuxta quod  eas Lucas euangelista descripsit .

[24Kb] 11. Henoch , qui fuit septimus ab Adam, et translatus est, significat septimam requiem future resurrectionis, quando transferentur sancti in uitam perpetue immortalitatis.

[2Kb] 12. Ne, qui interpretatur requies, similitudinem prefert Domini, in cuius Ecclesia requiescunt quicunque ab huius seculi excidio liberantur, sicut in arca.

 120 [1Kb] 13. Sem uero prophetarum et apostolorum tenuit typum, qui ex eius stirpe nascuntur.

[1Kb] 14. Iapheth figurauit populum gentium, qui uersatur in ecclesiis isrelitarum.

[1Kb] 15. Cham Iudeos significat, qui Christum incarnatum atque mortuum derident.

16. Chanaam, filius eius, qui pro patris delicto maledictione damnatur , posteritatem indicat Iudeorum, qui in passione Domini damnationis sententiam exceperunt, clamantibus Iudeis: Sanguis eius super nos, et super filios nostros.

[6Kb] 17. Nemrod gigas diaboli typum expressit, qui superbo appetitu culmen diuine celsitudinis appetiuit, dicens: Ascendam super altitudinem nubium, et ero similis Altissimo.

 [1Kb] 18. Heber, in cuius domo propria loquela remansit, ceteris linguis 121 diuisis, Redemptorem nostrum insinuat, in cuius Ecclesia unitas fidei sine schismate perseuerat.

 [2Kb] 19. Melchisedech , qui de fructibus terre sacrificium Domino obtulit, regnum Christi, qui est uerus rex iustitie, et sacerdotium figurauit, cuius corporis et sanguinis sacramentum, id est, oblatio panis et uini in toto orbe terrarum offertur.

[1Kb] 20. Abraham Dei patris gestauit typum, qui filium suum dilectum pro mundi salute tradidit immolandum.

[1Kb] 21. Tres angeli ad eum uenientes  diuinam historialem insinuant Trinitatem.

[1Kb] 22. Duas autem uxores, quas habuit Abraham , id est, liberam, 122 et ancillam, Apostolus duo esse Testamenta designat .

23. Isaac et Ismel duos populos ex utroque Testamento  procedentes significant.

24. Puer Abraham imaginem prisce legis designat, per quem prophetice Domino nostro Iesu Christo Ecclesia sponsa preparata est.

 [1Kb] 25. Esau, hispidus atque rufus , populus est Iudeorum, in Christum et prophetas impia persecutione sanguineus, et indicio pilose cutis tegmine peccatorum horribilis.

[1Kb] 26. Iacob autem  Christum demonstrat, siue populum gentium, qui Dei Patris benedictione prelatus est priori populo Iudeorum.

27. Laban legis et diaboli habuit typum, ex cuius corpore assumpsit sibi Christus duas coniuges, plebis scilicet circumcisionis et gentium.

28. Lia Synagoge figuram habuit, que infirmis oculis cordis sacramenta Dei speculari non potuit.

29. Rachel uero clara aspectu Ecclesie typum tenuit, que contemplationis acie Christi mysteria cernit.

 [1Kb] 30. uir, qui cum Iacob luctam iniit, Christi certamen cum populo Isrel figurauit; nam sicut Iacob claudicauit in certamine, ita Iudei claudicauerunt fide in Domini passione.

123 [1Kb] 31. Lot  typum habuit sanctorum qui in fine seculi ab impiorum incendio liberabuntur.

[1Kb] 32. Uxor Lot  eorum tenuit typum qui, per gratiam Dei uocati, postmodum retro respiciunt.

[1Kb] 33. Consequenter ipse Lot legis gestauit personam de qua infidelitatis opera pariunt qui ea carnali intellectu utuntur .

 34. Filie eius due  Samariam significant et Ierusalem, que fornicantur in lege per adulterium illicite doctrine.

[1Kb] 35. Ruben  primogenitus interpretatur uisionis filius; populum figurauit qui uiolauit cubile Dei Patris, quando carnem quam sibi Christus desponderat confixit in patibulo crucis.

[1Kb] 36. Simeon scribas designat Iudeorum, qui in furore suo occiderunt prophetas, et in dolore suo suffoderunt fixuris clauorum Christum, firmissimum murum, in quo credentes stabili robore communiuntur.

124 37. Leui et auctor et figura est principum sacerdotum qui Christum crucifixerunt.

38. Iudas significat Christum, qui in cubili sepulcri,  quasi leo, securus, corporis somno uictoque mortis imperio, post triduum resurrexit.

[1Kb] 39. Issachar Ecclesie tenuit typum, que subiecit humerum suum ad crucis onus portandum.

[1Kb] 40. Zabulon eamdem significat Ecclesiam, que, secus fluctus huius uite inhabitans, omnes tentationes et turbines seculi portat.

[1Kb] 41. Nephthalim exprimit omnes sanctos predicatores, qui, instar cerui transilientes, ad superna se erigunt, cunctisque credentibus doctrine eloquia conferunt.

 [1Kb] 42. Dan Antichristum significat, qui in uia uite huius ungulas equi, id est, extrema seculi supplantare nititur morsu pestifere predicationis, ut eiiciat eos qui extolluntur in huius mundi deliciis et diuitiis.

[1Kb] 43. Gad Christum demonstrat, qui in secundo aduentu suo contra Antichristum accinctus uirtute iudicis preliaturum se nuntiat.

[1Kb] 44. Aser eumdem demonstrat Dominum Iesum Christum, cuius 125 pinguis est panis in ore fidelium.

45. Ioseph , qui uenditus est a fratribus, et in Aegypto sublimatus, Redemptorem nostrum significat a populo Iudeorum in manus persequentium traditum, et nunc in gentibus exaltatum.

[2Kb] 46. Beniamin Pauli apostoli imaginem pretulit,  quia et nouissimus et minimus omnium apostolorum fuit electione, et de tribu eius descendit: iste est lupus rapax, mane persecutor diripiens, uespere doctor pascens.

[1Kb] 47. Manasses prioris populi figuram gestauit.

48. Ephraim autem gentium, qui per benedictionem patriarche prepositus est maiori populo Iudeorum.

[1Kb] 49. Thamar  Ecclesie imaginem gestat, que a Christo per annulum fidei et uirgam crucis conceptionem sancte meruit ubertatis.

 50. Duo gemini in utero Thamar  duos populos figurauerunt, quorum posterior natus, qui manum prior ex utero misit, quia 126 gentium populus antea quidem est per prophetas ostensus, sed postea reuelatus, cuius ideo obstetrix ligauit dexteram cocco, quia idem populus per sanguinem Christi crucis notatus est signo.

[1Kb] 51. Dina, filia Iacob , Synagogam, uel animam, significat: quam in exterioribus seculi curis repertam Sichem princeps terre opprimit, id est, diabolus uitio concupiscentie carnalis corrumpit.

52. Bala, concubina Iacob , quam Ruben incesto crimine polluit, significat legem ueteris Testamenti, quam populus Isrel preuaricando commaculauit.

 53. Iob in factis dictisque suis personam exprimit Redemptoris.

54. Uxor eius , que eum ad maledicendum prouocat, carnalium prauitatem designat.

55. Tres amici Iob typum tenuerunt hereticorum, qui sub specie consolandi studium seducendi gerunt.

[1Kb] 56. Eliud uero doctorem superbum et arrogantem demonstrat, qui durius increpationem suam fidelibus intra sanctam Ecclesiam irrogat.

[1Kb] 57. Pharao figuram habuit diaboli, qui huius seculi  captiuitate populum Dei perdere et terrenis uitiorum operibus pregrauare tentauit.

58. Filia Pharaonis , que Moysen expositum ad ripam fluminis collegit. Ecclesia gentium est, que Christum ad flumen salutaris lauacri reperit.

59. Moyses  typum Christi gestauit, qui populum Dei a iugo diabolice seruitutis eripuit, et ipsum diabolum in eterna pena damnauit.

60. Aaron sacerdos, qui cruore uictimarum populum expiabat, 127 significat Christum, qui sacrificio sanguinis sui peccata diluit mundi.

[1Kb] 61. Maria, soror Moysi , Synagoge speciem pretulit, que leprosa propter detractionem et murmurationem contra Christum exstitit.

 [1Kb] 62. Uxor Moysi Aethiopissa , figurauit Ecclesiam ex gentibus Christo coniunctam, cuius ob causam zeli Synagoga obtrectans aduersus Christum, illico contagio lepre perfunditur.

[1Kb] 63. Amalech designat diaboli figuram, qui, obuius Dei populo, per signum crucis euincitur.

[1Kb] 64. Sehon quoque, rex Amorrheorum, qui uertitur in Latinum tentatio oculorum, eumdem diabolum significat, qui mendacio fallendi sese in angelum lucis transfigurat. Ipse est Og, rex Basan, qui interpretatur conclusio, qui intercludere molitur difficultate uitiorum uiam fidei nostre, ne pateat nobis transitus ad regnum promissum uite eterne.

[2Kb] 65. uiri septuaginta duo seniores, super quos cecidit  Spiritus Dei, septuaginta duas nationum linguas in hoc mundo diffusas 128 ostendunt, ex quibus multi credentes gratiam Spiritus sancti acceperunt.

[1Kb] 66. Dathan et Abiron, et ceteri, qui, se a Moyse et Aaron segregantes, sacrificium usurpare conati sunt , hereticorum prauitatem designant, et perniciem eorum qui se a sacerdotibus Christi et a societate Ecclesie diuidunt, et sacrificia profana assumunt.

[1Kb] 67. Balaam, qui cadens apertos oculos habuit, , typum eorum tenuit qui per fidem cognitionem Dei habent, sed obscurati malis operibus corruunt.

68. Phinees, qui Zambri et scortum in adulterio conuersantes pariter interemit , figuram  tenuit sanctorum doctorum, qui Iudeos et hereticos spirituali mucrone in amplexu false doctrine concurrentes feriunt.

69. Ille qui, in Sabbato ligna colligens, lapidari iubetur, significat eum quem Christus inueniet cum peccato in die iudicii.

70. Duodecim exploratores scribarum et phariseorum imaginem tenuerunt, qui Isreliticum populum auerterunt ne confiderent diuine repromissionis gratiam adipisci posse per Christum.

71. Duo portitores, qui de terra promissionis botrum in ligno humeris gestauerunt , duorum populorum significantiam expresserunt, quorum prior Iudaicus gradiens auersus terga dat Christo,  129 posterior, Christianus, eum quem uehit inspicit et sequitur Christum.

[1Kb] 72. Iesu Naue imaginem Saluatoris expressit, qui nos in terram repromissionis induxit, et in regnum celestis glorie collocauit.

[1Kb] 73. Raab meretrix figuram tenuit Ecclesie, que per coccum, id est, per passionis dominice signum, ab interitu mundi saluatur.

74. Duo exploratores missi a Iesu in Iericho, quos suscepit Raab , duo intelliguntur Testamenta in mundum missa que suscepit Ecclesia ex gentibus congregata.

75. Acham, qui de Iericho anathemate concupiuit, significat nequam, et peccatorem, qui post fidem seculares mores, uel mundi illecebras appetit.

 [1Kb] 76. Gedeon, qui cum trecentis uiris perrexit ad prelium , typum Christi gestauit, qui in signo crucis de mundo uictoriam reportauit. Trecentorum enim numerus in Tau littera continetur, per quam crucis species ostenditur.

77. Sisara typus diaboli fuit. Iahel autem, que tempora eius clauo et malleo transfodit, Ecclesie typum expressit, que per uexillum crucis diaboli imperium interfecit.

130 78. Ipsa quoque Debbora, eiusdem Ecclesie typum portans, deuicto in Sisara diabolo, canticum celestis glorie proclamat.

[1Kb] 79. Iephte, qui pro uictoria obtenta filiam immolauit , Redemptoris ostendebat figuram, qui, ex mundo triumphans, carnem propriam in sacrificium  obtulit.

[1Kb] 80. Samson Saluatoris nostri mortem et uictoriam figurauit, siue quia de faucibus diaboli gentes,  quasi fauum ab ore reperti leonis, abstraxit, siue quia post mortem plures lucratus, plurimosque moriens quam uiuens exstinxit.

81. Dalila, que Samson uerticem decaluauit , Synagogam significat, que Christum in loco Caluarie crucifixit.

82. Ruth alienigena, que Isrelitico uiro nupsit, Ecclesiam ex gentibus ad Christum uenientem ostendit.

83. Booz autem Christum uerum Ecclesie sponsum expressit.

84. Anna, que fuit sterilis, et postmodum fecunda facta est  Ecclesiam Christi significat, que prius in gentibus erat sterilis, nunc largiter pollet per uniuersam terram prole numerose fecunditatis.

 85. Heli sacerdos reprobatus  abiectionem sacerdotii ueteris Testamenti prefigurauit.

[1Kb] 86. Samuel uero, qui reprobato Heli in ministerio sacerdotali successit , noui sacerdotii successionem, abiecto ueteri sacerdotio, prenuntiauit.

87. Duo filii Heli sacerdotes, qui capta a gentibus arca perempti sunt , significant posteritatem sacerdotii prioris fuisse exstinctam, et legis Testamentum ad cultum gentium esse translatum.

131 88. Saul regni Iudaici insinuat repromissionem, uel reprobationem, siue eiusdem populi emulationem, qui Dauid, id est, Christum iniusto odio inuidie conatus est occidere.

89. Dauid filii Dei et Saluatoris nostri expressit imaginem, siue quod insectatione Iudeorum iniustam  persecutionem sustinuit, siue quia Christus ex eius stirpe carnem assumpsit.

[1Kb] 90. Urias Hetheus typum habuit diaboli, cuius  cuniugio prius erat copulata Ecclesia, quam Christus concupiuit lauantem a sordibus seculi semetipsam, et per lauacri undam purificantem.

91. Salomon Christi prenuntiat figuram qui edificauit domum Deo in celesti Ierusalem, non de lignis et lapidibus, sed de sanctis omnibus.

92. Regina Austri, que uenit ad audiendam sapientiam Salomonis , Ecclesia intelligitur, que ad uerbum Dei ab ultimis finibus terre congregatur.

93. Roboam, filius Salomonis, et Ieroboam seruus, quibus Isrel in duas partes diuisus est, significant diuisionem illam in Domini aduentu factam, in qua pars credentium ex Iudeis regnat cum Christo, qui est ex Dauid genere ortus; pars uero secuta Antichristum,  cuius ad cultum nefande seruitutis errore constricti sunt.

94. Golias  designat diabolum, cuius eleuationis superbiam Christi prostrauit humilitas.

95. Elias Christum demonstrat, quia sicut igneo curru ad superna sublatus est, ita Christus ministeriis angelorum assumptus est in celum.

[1Kb] 96. uidua, ad quam mittitur Elias pascendus , Ecclesia est, ad quam per fidem uenisse legitur Christus, cuius farine et oleo benedicitur, et non deficit, id est, gratia corporis Christi, et chrismatis unctio, 132 que toto mundo quotidie impenditur, et nunquam minuitur.

97. Eliseus eumdem Redemptorem Dominum figurauit, qui de montis altitudine, id est, celorum  descendens sublimitate, humiliauit seipsum a forma Dei usque ad formam hominis, ac mortuis membris sua membra composuit, et nostram mortalitatem sui corporis medicina sanauit.

[1Kb] 98. Pueri qui, insultantes Eliseo, clamabant: Ascende, calue, ascende, calue, et inuasi ab urso perierunt , indicant populum Iudeorum, qui puerili stultitia deriserunt Christum in loco Caluarie crucifixum, et capti a duobus ursis, id est, Tito et uespasiano, interierunt.

99. Puer Elisei cum baculo ad resuscitandum mulieris filium missus , typum prisce legis ostendit, que generi humano transmissa nichil prestitit, nisi quod in uirga solam auctoritatem seueritatis monstrauit.

 100. Sunamitis filius mortuus  humani geneis figuram tenet, super quod Christus septies oscitans  Spiritum septiformis gratie spiritualiter aspirat, per quem a morte peccati reuiuiscat.

101. Septem millia uiri, de quibus dictum Elie, quod non curuauerunt genua ante Baal, significant numerum sanctorum, qui, Spiritu septiformis gratie adimpleti, diabolo renuntiauerunt.

[1Kb] 102. Naaman Syrus significat populum ex gentibus, maculis delictorum pollutum, atque a Christo per sacramentum baptismi purificatum.

103. Ozias rex, qui, ob meritum scelerum suorum, in fronte contagio lepre perfunditur , regnum indicat Iudeorum, qui dedecus 133 et malum perfidie in fronte gerunt, ubi crucis signum portare debuerant.

104. Ezechias rex, cui pro bono opere quindecim  anni ad uitam adiiciuntur , significat omnes sanctos, quibus ad acquirendam uitam eternam quinque libri legis cum decem uerbis Decalogi dati sunt, ut per complementum legis et preceptorum regni celestis plenitudinem consequantur.

105. Iosias rex, qui celebrauit pascha, et de templo Domini idola multa depulit , significat Christum, qui pro nobis passionem suscepit, atque omnia exsecrabilia gentium de templis corporis nostri deiiciens, igne uirtutis sue exusta comminuit, atque in huius seculi torrentem proiecit.

106. Sedecias, cuius oculos in Reblatha rex Babylonis euulsit , diuites et peccatores  huius mundi significat; in Latinum enim uertitur Reblatha multa hec, ideoque iste significat eos qui in huius mundi multa actione et affectione inuoluuntur, atque, a diabolo capti, intelligentie oculos perdunt.

[1Kb] 107. Isaias formam euangelistarum et apostolorum expressit, qui uniuersa sacramenta Christi, non quasi futura, sed quasi presentia predicauit.

108. Ieremias autem in uerbis et passionibus suis mortem et passionem figurauit Domini Saluatoris.

109. Ezechiel imaginem Christi gestauit, qui positus in terrena peregrinatione populum salutaribus preceptis instigat.

110. Daniel, qui uitam celibem tenuit, similitudinem habuit continentia sua eorum qui sunt in otio  sancto, et terrenis copiis non abutuntur.

[1Kb] 111. Oseas Christi demonstrat figuram, qui ex  fornicatione gentium assumpsit in corpore suo Ecclesiam.

112. Iel, qui interpretatur incipiens, indicat typice eos qui fidei ostium, et diuine scientie incipiunt cognoscere sacramentum.

113. Amos, pastor et rusticus, Christi est typus, qui ab officio pastorali pecorum, id est, ab Hebreorum regimine translatus, nunc alios greges pascit in gentibus.

134 114. Abdias, qui in Samaria centum pauit prophetas , significat omnes fidei predicatores, qui in hoc mundo alimentis sacrarum Scripturarum omnes credentes reficiunt.

115. Ionas  Christi mortem figurauit, qui tribus diebus ac noctibus in corde terre, quasi in  uentre ceti, quieuit.

[19Kb] 116. Habacuc, luctator fortis, populus est fidelis, qui, super excelsa constitutus, in cruce Dominum contemplatur, dicens: Cornua in manibus eius, ibi confirmata est uirtus glorie eius.

[1Kb] 117. Sophonias, qui interpretatur speculator, uel absconditum Domini, significat eos qui per contemplationis arcanum ad perfectum perueniunt meritorum.

[1Kb] 118. Aggeus et Zacarias figuram gestauerunt sanctorum, qui nobis in huius peregrinationis uita futurum tempus liberationis declarant.

119. Malachias, qui angelus Domini interpretatur, typum Saluatoris nostri tenuit, qui Angelus magni consilii dicitur.

 120. iehsu, sacerdos magnus, figuram gerebat Christi, per quem ex peregrinatione seculi huius ad celestem Ierusalem nobis patet ingressus.

 121. Zorobabel, sacerdos , typus est Domini Saluatoris, qui reduxit de captiuitate populum, et de uiuis lapidibus construxit Domino templum.

122. Iudith et Esther typum Ecclesie gestant, hostes fidei puniunt, ac populum Dei ab interitu eruunt.

123. Tobias prisce legis imaginem tenuit, cuius oculos Iudaice hirundines 135 obcecant, dum eos luminis sacramenta male intelligentes obcecant.

124. Tobias, filius eius, Domini nostri Iesu Christi imaginem habuit, qui uelut absconditam et obcecatam figure caligine legem claritate sue uirtutis illuminat.

125. Tres pueri  pretulerunt figuram  sanctorum, qui corpus suum in persecutionem pro Christi nomine obtulerunt.

126. Susanna  figuram Ecclesie habet, quam testes falsi Iudei, quasi adulteram legis, accusant.

127. Nabuchodonosor rex  typus diaboli fuit, qui hereticorum plebem, erroris captiuitate deuictam, de Ierusalem, id est, de Ecclesia in Babyloniam, id est, in ignorantie confusionem abduxit.

[33Kb] 128. Princeps coquorum, qui muros Ierusalem subuertit, hoc significat, quod omnes qui uentris desiderio seruiunt, uirtutes anime destruunt.

[1Kb] 129. Machabei septem, qui sub Antiocho acerbissima perpessi tormenta, gloriosissime coronati sunt  , significant Ecclesiam septiformem, que ab inimicis Christi multam martyrum stragem pertulit, et glorie celestis coronam accepit.



EX NOuO TESTAMENTO.


 136 [1Kb] 130. Quatuor euangeliste Iesum Christum  sub quatuor animalium uultibus figuraliter exprimunt.

 131. Mattheus enim eumdem Redemptorem nostrum natum et passum annuntians, in similitudinem hominis comparat.

132. Marcus, a solitudine exorsus, leonis figuram induit, et Christi regnum inuictum potentiamque proclamat.

133. Lucas quoque per uituli mysticum uultum Christum pro nobis predicat immolatum.

[1Kb] 134. Ioannes autem per figuram aquile eumdem Dominum post resurrectionem carnis demonstrat euolasse in celum.

135. Petrus personam Ecclesie gestat, que habet potestatem dimittendi peccata, atque reducendi ab inferis homines ad celestia regna .

136. Apostoli quoque omnes totius Ecclesie portant  typum, quia et iidem in dimittendis peccatis similem acceperunt potestatem, habentes quidem et formam patriarcharum, qui per uerbum predicationis in toto orbe terrarum Deo populos spiritualiter genuerunt.

[1Kb] 137. Septuaginta duo discipuli significant illustrationem totius orbis per Euangelium Trinitatis. uiginti quatuor enim horis mundus omnis peragitur, qui numerus triplicatus propter eamdem Trinitatem in LXXII deducitur. Idcirco autem mittuntur bini, propter predicandum Dei amorem, et proximi, uel mysteriorum gemina Testamenta.

137 138. Ioseph typice Christi gestauit speciem, qui ad custodiam sancte Ecclesie deputatus est, que non habet maculam, aut rugam.

 139. Maria autem Ecclesiam significat, que cum sit desponsata Christo, uirgo nos de Spiritu sancto concepit, uirgo etiam parit .

140. Zacarias sacerdos, qui, angelo iubente, obmutuit , silentium legis et prophetarum, adueniente Christo, ostendit.

141. Ioannes formam habuit legis, qui Christum annuntiauit, et remissionem peccatorum per lauacri gratiam predicauit.

[1Kb] 142. Magi figurauerunt gentium populos, lucem fidei cognituros, indicantes sacramentorum muneribus Christum, per thus esse Deum, per myrrham hominem passum atque sepultum, per aurum regem omnium seculorum .

 143. Herodes, qui infantibus necem intulit , diaboli formam expressit, uel gentium, qui, cupientes exstinguere nomen Christi de mundo, in cede martyrum seuierunt.

144. Muti in Euangelio significant illos qui fidem Christi non confitentur.

145. Ceci illos signant qui fidem quam credunt nequaquam intelligunt.

146. Surdi illos figurant qui non exhibent obedientiam preceptorum.

147. Claudi illos demonstrant qui implere precepta salutaria negligunt.

148. Homo prudens, qui edificauit domum suam supra petram, significat doctorem fidelem, qui in Christo doctrine sue et uite sue stabilimentum  constituit.

[1Kb] 149. Ille uero, qui edificauit domum suam super arenam, hereticum designat, qui edificat doctrinam falsam, ut ruinam faciat magnam.

138 [1Kb] 150. Leprosus, quem Christus descendens de monte primum curauit , humanum indicat genus delicti contagio maculosum.

151. Hoc Redemptor, dum de celorum altitudine quasi de monte descendit, a uario demonum cultu detraxit, atque in unitatem fidei reparauit.

[1Kb] 152. Centurio  fidem gentium significat, que salutem filii sui infirmi ad mortem petens, humiliter dixit: Domine, non sum digna ut intres sub tectum meum, que persecuta sum Ecclesiam tuam.

153. Puer autem Centurionis, et filia Chananee  mulieris, quos Christus non ueniens ad eos saluat , easdem gentes ostendunt, quas Dominus non corporali presentia uisitauit, sed per fidem uerbi saluauit.

154. Ipsa quoque mulier Chananea  Ecclesie ex gentibus gerit figuram, que tanquam canis querebat micas de mensa dominorum, id est, satiari doctrinis apostolorum et prophetarum.

155. Socrus Petri febriens  significat Synagogam, estu carnalium desideriorum accensam, cuius filia est pars illa credentium que data est Petro regenda.

[1Kb] 156. Scriba repudiatus, qui propter questum Dominum sequebatur , significat eos qui Christi  fidem non propter Dominum, sed propter lucrum seculi appetunt.

157. Demoniacus quem Dominus in regione Gerasenorum a demonum legione curauit , significat gentilem populum multorum cultibus demoniorum obnoxium.

158. Pastores porcorum fugientes, qui ea que gesta sunt nuntiant in ciuitatem , significant principes impiorum, qui dum fidem Christi fugiunt, uirtutes tamen eius stupentes mirantur et predicant.

[15Kb] 159. Paralyticus, iacens in lectulo , anima est uitiis dissoluta in 139 corpore suo, que dum fuerit gratia Christi per peccatorum remissionem sanata, confestim, pristino robore recepto, resurgit, et lectum carnis, in quo debilis ante iacebat,  ad domum uirtutum reportat, ut se intra conscientie sue secreta constringat, et nequaquam in exterioribus ultra uoluptatibus dissoluta discurrat.

[1Kb] 160. Archisynagogi filia, ad quam dum curandam pergeret Dominus, tamen priusquam ad eam ueniret, tetigit eum a tergo mulier, que profluuio sanguinis laborabat , figuram habuit Ecclesie uenientis ex gentibus, que dum post predicationem, et post passionem, et post ascensionem Christi credidit, quasi a tergo Dominum tetigit, et ante accipere salutem quam Synagoga, promeruit.

161. Duo ceci, iuxta uiam sedentes , significant utrosque populos Iudeorum, atque gentilium, per fidem Christo appropinquantes, qui dixit: Ego sum uia, ueritas et uita.

 [1Kb] 162. Demonium habens, cecus et mutus, qui scribitur a Saluatore curatus , indicat eos qui ex idololatria gentium ad fidem dominicam conuertuntur,  quibus tamen, expulso a corde demonum cultu, dum primum lucem perceperint fidei, postea ad laudandum Deum eorum lingua resoluitur, ut confiteantur eum quem antea negauerunt.

163. Homo manum habens aridam  significat Synagogam, uel animam misericordie operibus infructuosam, cui cum dicitur Extende manum tuam, admonet semper porrigendam eleemosynam pauperibus.

164. Homo de quo immundus spiritus exiens, rursus eum occupat , significat populum Iudeorum, et hominem penitentem, cui per subsecutam negligentiam acrius mentem occupat carnis 140 uoluptas, adiunctis secum aliis septem spiritibus uitiorum, id est, iracundia, auaritia, inuidia, atque uentris  ingluuie, inani gloria, fornicatione atque superbia.

165. Paterfamilias, proferens de thesauro suo noua et uetera , Christus est, proferens de impenetrabili sapientia sua gemina Testamenta, scilicet uetus, in quo felicitas terrena promittitur, et Nouum, per quod regnum celorum speratur.

166. Homo qui seminauit in agro suo granum sinapis  Christus est, qui seminauit fidem in mundo, in quo uolucres celi, id est, spirituales anime requiescunt.

[3Kb] 167. Mulier que fermentum abscondit in satis tribus  significat sapientiam spiritualis doctrine, feruentem in Trinitatis amore.

168. Homo, qui absconditum thesaurum in agro reperit , ille est qui in isto mundo, uenditis  omnibus, Christum uitamque eternam acquirit.

169. Quinque millia uiri qui quinque panibus et duobus piscibus 141 pasti sunt , Ecclesie  sunt populi, qui per quinque corporis sensus, alimento legis spiritualis a Christo reficiuntur, et duplici Testamento, quasi gemellis piscibus, saturantur.

170. Quatuor autem millia uiri qui aliis septem panibus aluntur , eadem gentium Ecclesia est, que in quatuor mundi partibus diffunditur, atque ubertate septiformis gratie recreatur.

171. Ille qui sepe nunc in ignem, nunc in aquam cadebat , mundum significat. Ignis autem inflammantem cupiditatem, aqua carnis uoluptatem demonstrat, in quibus semper arreptus quotidiano lapsu precipitatur.

172. Moyses et Elias, qui apparuerunt cum Domino in monte , lex et prophetia intelliguntur, quarum uocibus passio, et  resurrectio, et gloria Domini declaratur.

[1Kb] 173. Homo habens centum oues, qui, relictis illis, ouem perditam querit, ac repertam humeris reuehit , figuram Christi expressit, qui, relictis millibus angelorum in celo, ouem que perierat in Adam, ut bonus pastor, quesitam in gentibus reperit, atque crucis sue humeris ad paradisum reportauit.

174. Mulier, que perditam reperit drachmam, Ecclesia est, que animam diaboli laqueis abstractam et perditam, dum inuenerit per penitentiam, et angelorum et hominum facit letitiam.

175. Debitor decem millium talentorum  significat homines qui Deo sunt obnoxii per transgressionem decem preceptorum, sed sicut nobis  poscentibus a Domino peccati uincula relaxantur, ita unusquisque nostrum dimittat exemplo Domini, ne dum minima debita in nos peccantibus non concedimus, maiora nostra exsoluere cum usuris penarum cogamur.

176. Diues, qui camelo comparatur , personam indicat Iudeorum, qui de legis potentia gloriantur, quanquam propter terrena, que colunt, non habent regnum celorum, ubi facilius gentium populus criminibus tortuosus, et sarcinis peccatorum grauatus, ingreditur per foramen acus, quasi per angustias passionis, dolorum ac laborum.

177. Paterfamilias qui operarios ad uineam conducit, et denarium 142 promittit , Christus est, qui uocat omnes ad cultum fidei, promittens  eis premium perfecte beatitudinis.

178. Operarii hora prima conducti hi sunt qui a rudimentis infantie cultum fidei consecuti sunt.

 179. Qui autem hora tertia, hi sunt qui ab adolescentia ad fidem accesserunt.

180. Qui uero hora sexta conducti sunt, hi sunt qui in iuuentutis etate crediderunt.

181. Qui autem hora nona accesserunt, illi sunt qui, iam a iuuentute in senectutem declinantes, gratiam perceperunt.

[1Kb] 182. Qui uero ultima hora iuerunt , illi sunt qui iam decrepiti, et in extremo uite sue tempore uocati, ad Christum uenerunt. Qui tamen prioribus parem mercedem beatitudinis accipiunt, in illis conseruans Christus iustitiam, qui prima hora natiuitatis operati sunt; in istis impendens misericordiam, qui una uite hora laborauerunt.

183. Duo filii missi ad operandum uineam   duorum populorum typum demonstrant. Primus enim missus uocatur gentium populus per nature intelligentiam ad operis diuini culturam, qui prius tamen contumax exstitit, et sese iturum negauit. Adueniente autem Domino, priorem contumaciam sequente emundat obedientia. Secundus autem missus Iudeorum per legis cognitionem respondit: Omnia, quecunque dixerit Dominus, faciemus; sed idcirco damnatur, quia non solum in professionem legis preuaricatus est, sed in ipsum Dominum uinee parricidales manus exercuit.

184. Homo qui uineam plantauit , Deus est, qui condidit Ierusalem, in qua edificauit turrim, et torcular fodit, uidelicet templum, et altare, et sepe circumdedit, id est, angelorum munitione uallauit.

 185. Coloni autem quibus uineam locat , populus est Isrel, qui sub diuino cultu possedit Ierusalem.

186. Serui autem qui tempore frugum missi interfecti sunt a 143 colonis , prophete intelliguntur, quorum sanguis effusus est a Iudeis, dum ab eis quererent iustitie fructum et legis.

187. Filius autem nouissime missus, quem eiectum coloni extra uineam occiderunt , Christus est, quem crucifixerunt Iudei, eiicientes eum extra portas Ierusalem.

[1Kb] 188. Coloni quoque, quos Dominus uinee perdit , populi Iudeorum intelliguntur, qui olim, ut uidentur, dispersi atque perempti sunt. Illi autem agricole ad quos uinea transferri precipitur, significant  apostolos, uel successores apostolorum.

[1Kb] 189. Rex qui fecit nuptias filio suo , Deus Pater intelligitur, qui copulauit ex uirgine carnem  uirginem Christo. Serui uero, qui missi sunt uocare inuitatos, apostoli sunt atque prophete, qui Iudeos per legem et Euangelium uocauerunt; sed illi modo terrenis uoluptatibus, modo carnis et legis onere pressi, solemnitatem aduentus Domini contempserunt, ex quo se indignos existimauerunt uita eterna, gentes autem introisse manifestantur.

190. Rex iratus, qui misit exercitus suos, et perdidit interfectores illos, et ciuitatem illorum incendit , Deus Pater est, qui suscitauit uespasianum Cesarem Romanorum, qui et populum gladio uastauit, et ciuitatem Ierusalem funditus cum suis uniuersis euertit, ita ut ulterius belligerare non possit.

191. Homo autem non habens uestem nuptialem in accubitu, qui, loquente rege, obmutuit; quem  iubet seruis ablatum mitti in tenebras exteriores , ille est qui in fide quidem cum ceteris requiescit; sed si inuentus fuerit in die iudicii uestem carnis habere pollutam, confestim iubetur ab angelis tolli, et mergi in gehennam ignis eterni.

192. Duo debitores, ex quibus unus debebat feneratori denarios quingentos, et alter quinquaginta , significant utrumque populum, Iudeorum, scilicet, et gentium, ex quibus ille qui quinquaginta denarios debuit Iudeorum typum habuit; ille uero qui 144 quingentos, gentium figuram expressit, qui ab initio mundi debitor semper existens, chirographum peccati per penitentiam non soluit. Adueniente itaque Christo, tandem credidit, atque uberiorem misericordie fructum accepit, unde quia  plus illi concessum est a Christo, amplius diligit Christum, sicut scriptum est: Cui plus dimittitur, plus diligit.

193. Septem uero fratres qui uni mulieri nupserunt, et sine filiis mortui sunt , homines infideles intelliguntur, qui per septem mundi etates, in hac terra totam uitam suam sine fructu iustitie consumpserunt.

194. Duo in lecto  illos figurant qui remoti a turbis in otio quodammodo uite uacare uidentur.

195. Due molentes  illi intelliguntur qui negotiis temporalium rerum circumferuntur.

196. Duo in agro , illi sunt qui in ministerio Ecclesie, tanquam in agro dominico, operantur,  ex quibus, adueniente nocte, id est, seculi aduersitate, quidam permanent in fide, et assumuntur ad uitam, quidam discedunt, et relinquuntur ad penam.

197. Quinque uirgines sapientes  omnes anime sancte intelliguntur, que quoniam per quinque sensus corporis nullam admittunt cordis  corruptionem, idcirco quinario numero computantur.

198. Quinque autem uirgines fatue, que non habent in uasis oleum , ille anime sunt que habent quidem integritatem corporum, sed non seruant intra conscientiam boni operis testimonium, dum in facie gloriantur apud homines, et non corde apud Deum. Ideoque, quia in uasis pectorum suorum mentis splendorem non gerunt, adueniente Domino, a regni eius gaudio excluduntur.

199. Homo peregre proficiscens, qui tradidit bona sua seruis suis , Christus est, qui post resurrectionem suam ad celos regrediens, tradidit euangelicam gratiam euangelicis negotiatoribus fenerandam. Sed primus seruus in quinque talentis sibi  datis quinque libros legis accepit, quod doctrina et opere decem preceptorum amplificauit.

[1Kb] 200. Alius duobus talentis duo Testamenta promeruit, eaque 145 morali ac mystico sensu pie dispensando duplicauit.

201. Tertius, sub figura unius talenti, gratie donum acceptum in terrenis uoluptatibus obscurauit, ideoque proiectus est in infernum, quia nullum inde operatus est fructum.

[1Kb] 202. Alii in primo seruo sensus cordis et corporis acceptos, in secundo intelligentiam et opus, in tertio rationem intellexerunt.

203. Iuuenis filius uidue quem Dominus mortuum extra portas urbis suscitauit , significat eum qui palam quodlibet mortiferum crimen admittit;  quique nonnunquam audito uerbo Dei a morte peccati resurgit, et per penitentiam Christi uiuere incipit; redditurque uidue matri sue, id est, Ecclesie.

[1Kb] 204. Homo qui descendebat a Ierusalem in Iericho, et incidit in latrones , ipse Adam figuratur in genere suo, qui dum descendit de paradiso celesti in mundum, incidit in angelos tenebrarum.

205. Samaritanus descendens, qui uulnera eius curauit , Christus est custos noster, qui de celo descendit, et genus humanum a uulneribus peccatorum curauit.

206. Stabularius  apostoli sunt, uel successores eorum qui infirmitatem nostram predicatione  euangelica recreant.

207. Martha, que excepit Christum in domum suam, et in hac ministrabat , significat Ecclesiam, in hac uita Christum in corde excipientem, et in opere iustitie laborantem.

208. Maria, soror eius, que sedebat secus pedes  Christi, et audiebat uerbum , demonstrat eamdem Ecclesiam, in futuro seculo ab omni opere cessantem, et in sola contemplatione sapientie Christi requiescentem.

209. Homo qui media nocte postulabat ab amico tres panes , similitudinem exprimit cuiusque in media tribulatione Dominum postulantis, ut det ei scientiam Trinitatis.

146 [1Kb] 210. Diues, cuius uberes fructus ager attulit , significat hominem luxuriis deditum, et abundantem peccatis, quem immoderate plus amplius peccare desiderantem arguit Dominus dicens: Stulte, hac nocte auferunt animam tuam abs te; que parasti, cuius erunt?

211. Quinque illi in domo una, id est, pater, mater,  filius, filia, nurus, ex quibus duo in tres, et tres in duos diuiduntur , significant humanum genus fide et religione inuicem separatum, partim in discissione schismatis, quod duo significant, partim in numero trinitatis, quod tria demonstrant. Diuisus est enim filius aduersus patrem suum, id est, populus ex gentibus ueniens aduersus diabolum, cum quo antea fuerat sociatus. Diuisa est et filia aduersus matrem suam, id est, plebs ex Iudeis credens aduersus impiam Synagogam. Diuisa est et nurus aduersus socrum suam, Ecclesia uidelicet ex gentibus aduersus matrem sponsi sui Synagogam, de qua secundum carnem Christus fuerat procreatus. Qui homines separantur sibi inuicem, alii terrenam, alii celestem gloriam appetentes.

 [3Kb] 212. Galilei XuIII super quos cecidit turris in Sile, et occidit eos , interitum plebis Iudeorum insinuat. Decem et octo enim apud Grecos ex iota, , et eta, , litteris exprimuntur, quibus figuris nomen iehsu scribitur, in quem illi credere nolentes pariter a Romanis cum sua urbe prostrati sunt.

213. Homo qui arborem fici in uinea sua plantauit, Christus est, qui Synagogam in Iudaico populo condidit, quam cum Dominus, quasi inutilem, iussisset abscidi, fit illi a colonis apostolis fossa humilitatis, adhibetur stercus, id est, confessio peccatorum; sicque in nouissimo credendo commutabitur in melius, dabitque fructus iustitie copiosos.

 214. Mulier que, decem et octo annos infirmitatem habens, a Domino curata est , Ecclesie typus est, que in fine temporum salutem fidei consecuta est. Sex enim etatibus mundus iste completur 147 cuius tamen tempus habet tripertitam discretionem, unam ante legem, alteram in lege, tertiam sub gratia. Sexies ergo terni decem et octo efficiunt, quo numero tempus hoc nostre salutis insinuatur, quando, a Satane uinculis soluti, quibus curuati eramus, donum salutis et spem superne contemplationis accipimus.

215. Hydropicus quem Dominus curauit  demonstrat eos quos fluxus carnalium uoluptatum exuberans aggrauat.

216. Homo habens duos filios  Deus est,  habens duos populos, quorum maior figuram tenuit Iudeorum, qui permansit in Dei cultu; alter iunior gentium, qui, conditore deserto, seruus factus est idolorum, quem per egestatem fidei reuertentem clementer suscepit Deus Pater, et pro conuersione eius sub uituli typo immolat Filium unicum; tribuit etiam annulum fidei, et stola immortalitatis induit eum, quanquam Iudeus frater liuoris torqueatur inuidia, propter salutem tamen eius gaudium concinit angelorum symphonia.

217. Dispensator prodigus, quem dominus a uillicatione remoueri precepit, et fraudem faciens domino suo, relaxauit debitoribus partem, ut haberet unde in posterum uiueret , hec comparatio ad exemplum nostrum proposita est; nam si ille a domino  suo laudari promeruit, quia, fraudem ei faciens, in posterum sibi de alienis rebus prouidit, quanto magis Christo placere possumus, si ex propriis nostris misericordiam indigentibus faciamus, a quibus recipi in eterna tabernacula possimus?

[2Kb] 218. Diues qui induebatur purpura et bysso  significat Iudeorum superbiam, florentem quondam imperii claritate, uel honoris excellentia.

148 219. Mendicus ulcerosus  demonstrat gentilem populum, confessionibus peccatorum humiliatum.

220. Quinque fratres diuitis illius qui apud inferos torquebatur  Iudei intelliguntur, qui sub quinque libris positi sunt.

 221. Decem leprosi, qui mundantur a Domino , heretici significantur, qui in uarietate colorum diuersitatem habent schismatum, quique ideo ad sacerdotes mittuntur, ut, detersa omni uarietate errorum, unitatis percipiant sacramentum.

222. Iudex iniquus, qui Dominum non timebat, assidue tamen deprecantem uiduam exaudiuit , similitudo est qua demonstratur quantam spem habere debeat qui Dominum indesinenter exposcit, cum etiam apud aures iniqui iudicis ualuerit frequens instantia uidue deprecantis. Ipsa autem uidua significare potest Ecclesiam, perseuerantia sua petentem ultionem de inimicis suis, diabolo, uel hereticis.

223. Phariseus orans in templo  Iudeorum  est populus, qui ex iustificationibus legis extollit merita sua.

224. Publicanus uero  gentilis est populus, qui longe a Deo positus confitetur peccata sua, quorum unus superbiendo recessit humiliatus, alter confitendo Deo appropinquare meruit exaltatus.

225. Cecus sedens secus uiam  populum demonstrat gentilem, qui per Christi gratiam fidei meruit claritatem.

226. Zacheus  gentilis est populus, gratia meritorum pusillus, qui tamen, a terrenis actibus subleuatus, per lignum dominice crucis Christi mysterium contemplatur.

227. Homo nobilis qui in longinquam abiit regionem accipere sibi regnum , Redemptor noster  est, qui usque ad fines terre peruenit accipere regnum in populis gentium.

228. Ciues qui noluerunt eum regnare  Iudei intelliguntur, qui Christum regem spreuerunt.

229. Seruus qui mnam unam accipiens, decem acquisiuit , significat doctores qui, accepta gratia Euangelii, in decem uerborum Decalogi predicamentis bene usi sunt, et docendo multos in 149 fide acquisierunt, idcirco, adueniente Domino, laudabuntur, quia lucrati sunt.

230. Qui uero ex una quinque acquisiuit , illos demonstrat qui mandatum Dei seruantes consequuntur scientiam legis, in quinque libris Moysi scriptam, eamque docendo ad usum salutis necessarium fenerantur.

 231. Qui uero mnam ipsam in sudario conseruauit , ostendit eum qui creditum sibi gratie donum delicate otioseque tractauit, unde et recte amittit collatam gratiam, quia per negligentiam predicare contempsit, ut ei augeretur quod laborauit.

232. uidua que in gazophylacio duo iecit minuta , animam fidelem demonstrat eius qui in thesauro cordis sui fructum dilectionis Dei et proximi seruat.

233. Sponsus  Christus est; cuius nuptie cum Ecclesia celebrantur, in cuius coniunctione aqua in uinum mutatur, quia credentes  per lauacri gratiam transeunt ad passionis coronam.

234. Architriclinus , Moyses intelligitur, qui miratur meliorem et sanctiorem populum per Iesum in Euangelium congregatum, quam illum priorem ab Aegypto deductum; finitum enim uinum ostendit sublatam esse gratiam Spiritus sancti a Iudeis, et per apostolos in gentibus contributam.

235. Mulier Samaritana  mystice intelligitur Synagoga quinque libris legis, quasi quinque uiris, secundum sensum carnis, subiecta, quam misericorditer Dominus prouocat haurire aquam uiuam, lauacri scilicet percipere gratiam, uel secretam legis intelligentiam.

236. Mulier adultera, que offertur a Iudeis Domino  lapidanda , est Ecclesia ex gentibus, que, prius relicto Deo, in idolis fuerat fornicata, hanc uolebat Synagoga zelans interfici, et Christus eam saluat per remissionem delicti, nec sinit eam perire, qui nouit ueniam condonare peccantibus.

237. Simon leprosus  gentilis est populus, qui est a Redemptore mundatus.

238. Mulier que unguento caput Domini unxit  Ecclesia est, que fructus sui operis fideique odorem ad laudem Dei et Christi gloriam refert.

239. Angelus ille ad cuius descensum mouebatur aqua, quinque porticibus cincta , Christus est, in cuius aduentu turbatus est 150 Iudeorum populus quinque libris conclusus: descendente enim angelo, commouebatur aqua, et sanabatur infirmus;  descendente de celis Christo, commotus est in passione eius idem populus, et sanatus est mundus.

[1Kb] 240. Cecus a natiuitate, quem Dominus, postquam unxit oculos, ad piscinam Sile misit lauandum , significat genus humanum a natiuitate, id est, a primo homine errorum tenebris uitiatum, cuius oculos Dominus de sputo et luto liniuit, quia uerbum caro factum est. Et lauari oculos in piscina iussit, ut baptizatus in Christo, acciperet legem fidei, et crederet in eum qui humilis in mundo apparuit.

241. Lazarus, quem Dominus quatriduanum fetentem de monumento suscitauit , significat mundum, quem grauissima peccati consuetudo  corruperat, qui tamen quarta die mortis resuscitatur. Prima enim dies est mortis, tracta ex Adam propago mortis; altera dies mortis est transgressio legis naturalis; tertius est dies mortis preuaricatio date legis; quartus dies mortis est contemptus euangelice predicationis, in quo die Dominus, suum opus respiciens, misericorditer resuscitare dignatus est.

242. Seruus principis sacerdotum, cuius dextra amputatur auricula , Isreliticus est populus, propter incredulitatem seruus effectus. Hic dexteram aurem amittit, dum ad sinistram per intellectum  littere transit, cui Dominus in his cui credunt auditum restaurat fidei, et obedientem euangelici facit mandati.

243. Princeps sacerdotum, qui scidit uestimentum suum in Domini passione , indicat Hebreum populum nudatum sacerdotio, et euacuatum regno scisso.

244. Barabbas, qui Iudeis dimittitur , significat Antichristum, quem illi errantes meruerunt suscipere pro Christo.

245. Herodes et Pilatus, qui, cum essent discordes, in passione Domini amicitia federantur , indicant primum diuisos fuisse utrosque populos circumcisionis et gentium, qui tamen per passionem Domini in fide concordauerunt.

246. Simon Cyreneus, cui gestandam crucem  imposuerunt , 151 gentium populus intelligitur, qui peregrinus in lege, obediens efficitur Euangelio, crucis ipse Christi uector, et fidei baiulus factus.

 247. Duo latrones  populum exprimunt Iudeorum et gentium: quorum unus incredulus blasphemat Christum in cruce pendentem, alter fidelis Iudeos increpat blasphemantes.

248. Quatuor milites, qui quatuor partes sibi de Iesu uestimentis fecerunt , prefigurauerunt quatuor partes mundi, qui diuiserunt sibi eloquia Christi, sicut scriptum est: Letabor ego super eloquia tua, sicut qui inuenit spolia multa.

249. Mulieres que apostolis Domini resurrectionem annuntiant, lex et prophetia intelliguntur, que gloriam resurrectionis Christi, antequam reuelaretur, quasi precursores predicauerunt.

[1Kb] 250. Septem discipuli, cum quibus Dominus post resurrectionem suam conuiuasse describitur, septimam  indicant post resurrectionis future requiem, per quam omnes sancti per Christum eterna beatitudinis refectione saturabuntur, ad quam saturitatem nos perducat Christus. Amen.





SANCTI ISIDORI HISPALENSIS EPISCOPI DE ORTU ET OBITU PATRUM QUI IN SCRIPTURA LAUDIBUS EFFERUNTUR. 



152 Prefatio.

 [1Kb] 1. Quorumdam sanctorum patrum nobilissimorumque uirorum ortus uel gesta cum genealogiis suis in hoc libello indita sunt; dignitas quoque, et mors eorum, atque sepultura, sententiali breuitate notata. Que, quamuis omnibus nota sint qui per amplitudinem percurrunt Scripturarum, facilius tamen ad memoriam redeunt dum breui sermone leguntur.



EX uETERI TESTAMENTO.

    I. Adam.
    II. Abel.
    II. Enoch.
    Iu. Ne.
    u. Melchisedech.
    uI. Abraham.
    uII. Isaac.
    uIII. Iacob.
    IX. Loth.
    X. Ioseph.
    XI. Iudas.
    XII. Ruben.
    XIII. Simeon.
    XIu. Leui.
    Xu. Zabulon.
    XuI. Issachar.
    XuII. Dan.
    XuIII. Gad.
    XIX. Aser.
    XX. Nephtalim.
    XXI. Beniamin.
    XXII. Ephraim.
    XXIII. 153 Manasses.
    XXIu. Iob.
    XXu. Moyses.
    XXuI. Aaron.
    XXuII. Iosue.
    XXuIII. Phinees.
    XXIX. Gedeon.
    XXX. Iephte.
    XXXI. Samson.
    XXXII. Samuel.
     XXXIII. Dauid.
    XXXIu. Salomon.
    XXXu. Elias.
    XXXuI. Eliseus.
    XXXuII. Isaias.
    XXXuIII. Ieremias.
    XXXIX. Ezechiel.
    XL. Daniel.
    XLI. Osee.
    XLII. Iel.
    XLIII. Amos
    XLIu. Abdias.
    XLu. Ionas.
    XLuI. Micheas.
    XLuII. Nahum.
    XLuIII. Habacuc.
     XLIX. Sophonias.
    L. Aggeus.
    LI. Zacarias.
    LII. Malachias.
    LIII. Nathan.
    LIu. Achias.
    Lu. Addo.
    LuI. Azarias.
    LuII. Zacarias.
    LuIII. Tobias.
    LIX. Tres pueri.
     LX. Esdras.
    LXI. Zorobabel.
    LXII. Esther.
    LXIII. Iudith.
    LXIu. Machabei.





CAPUT PRIMUM.


2. Adam protoplastus, et colonus paradisi, princeps humani generis et delicti, ad imaginem Dei factus, uniuersitati prelatus, qui creaturis nomina dedit atque in eis potestatem dominandi accepit.

3. Hic in deliciis florentis paradisi constitutus, inter redolentes aromatum syluas ac uernantia floribus arua, ruris habitator, noue uite gaudia peragebat: ubi tellus fecunda uiret perpetuo uere, ubi fons decurrens quadrifluo labitur amne.

4. Sed postquam serpentis dolo, lingua etiam pollutus feminea, per tactum ligni, loci beatitudinem profanauit, paradiso proiectus, terram sentibus squallentem operarius gemens incoluit. Amissaque immortalitate, in puluerem, unde carnis sumpserat  ortum, post cursum annorum nongentorum triginta rediit. Hinc iam 154 posteritas in crimine huius parentis exsulem se paradiso factam, ac labori mortique subactam ingemuit.

[1Kb] 5. Sepultus est autem in loco Arbee, qui locus nomen a numero sumpsit, hoc est quatuor; nam tres patriarche ibidem sunt sepulti, et hic quartus Adam. Distat autem locus iste non procul ab Hebron, metropoli urbe Allophylorum, in qua fertur quondam fuisse habitatio gigantum, ubi etiam et Dauid postea unctus est in regem. Est autem ciuitas sortis Iude in sacerdotibus separata, distans ad australem plagam millibus XXII ab Hierusalem.



CAPUT II.

[1Kb] 6. Abel filius Adam et pastor ouium, in uita innocens,  in morte patiens, post mortem non silens, in martyrio primus, in obedientia summus, in sacrificiis Deo placens, in meritis fratri displicens; quem Cain impius, et parricida nouus, stimulante inuidia innocuum ferro nondum sanguine maculato prostrauit, cum adhuc innocens ferrum cruoris humani facinus non haberet.



CAPUT III.

7. Enoch filius Iared, septimus ab Adam, placens Deo, malorum nescius, mortis ignarus, qui sceleratorum hominum non ferens angustias, a perniciosis contractibus [Al., contactibus] mundi substractus,  meruit in eum locum transferri uiuens unde fuerat protoplastus expulsus. Sublatus est autem annorum trecentorum sexaginta quinque. Manet autem hactenus in corpore; in consummatione mundi restituet [Al., seculi restituens] cum Elia mortalem uite conditionem.



155 CAPUT Iu.

8. Ne filius Lamech, decimus ab Adam, secundus pater orbis atque reparator, iustitia insignis, longanimis in spe, sapiens in opere, solus in terris iustus. Iste iussus arcam condidit, admonitus introiuit, nec horruit turbulentos diluuii fluctus, nec fragores uentorum, uel murmura celi expauit, gestaturque per procellas, nec mergitur, serpentibus sociatur et bestiis, nec terretur; cui fere colla submittunt, alites famulantur.

[1Kb] 9. Namque auem misit, redeuntem sustinuit,  sed perfida fraude corui decipitur, ministerio columbe gestantis ore ramum pacifere arboris edocetur. Reseratisque foribus arce bestias et cuncta animantia per septem dies abire permittens, ipse postmodum egressus cum liberis, Deum collaudat ac letus uictimas immolat. Cuius arcam ueteres resedisse testantur in Armenia super montes Ararath. Hic nongentesimo quinquagesimo anno mortuus est.



CAPUT u.

[1Kb] 10. Melchisedech rex Salem, sacerdos Dei altissimi primus, uerique oblator sacrificii, cuius origo secreta. Hunc esse aiunt Hebrei Sem primogenitum Ne, tritauum Abrahe. Ipse est enim pater patrum, prophetarum et apostolorum origo, ipse est qui paterne pietatis benedictione, dominus fratris esse promeruit.  Quique uersis incedens uestigiis patris genitalia texit, nec derisit ebrium, ut procax et reprobus filius, sed uelauit, ut uerecundus.

11. Unde accidit, in lege Iudeorum parentes a filiis nunquam uideri nudatos. Iste Abrahe reuertenti post uictoriam benedixit, idem in typo ueri sacrificii de frugibus terre prior panem et 156 uinum Deo hostiam obtulit, quia sacerdotium et regnum uere primogenitis debebatur, antequam Aaron sacerdotio fungeretur.

12. Hic etiam prior omnium post diluuium urbem Salem condidit, in qua etiam et regnauit, que postea Iebus siue Solyma dicta est, et nunc deriuato uocabulo  Ierosolyma uocitatur; uixit annis sexcentis, et perdurauit usque ad septuagesimum etatis Isaac anunm, mortuusque est ac sepultus in ciuitate sua Ierusalem.



CAPUT uI.

[1Kb] 13. Abraham pater gentium, filius Thare, de stirpe Sem, natione Chaldeus, fide primus, exsul spontaneus, obediens in preceptis, credulus in promissis, pauper in patria, in peregrinatione locuples, in preliis uictoriosus, in uictoria non auarus. Reges quinque superauit, et spoliis exuit, captiuumque parentem reduxit.

14. Eo summus ut Trinitatem in typo uideret, et unitatem in mysterio ueneraretur; eo fidelis, ut in promisso genere contra spem nature Deo crederet: adeo iustus atque deuotus, ut indulgentiam unici  pignoris diuinitati non preponeret; sed incunctanter precipienti parens ad immolandum filium religiosus parricida gladio dexteram armaret.

15. Qui dum distrinxit ferrum, unicum pignus in uictimam oblaturus, nec natum perdidit, nec hostiam amisit. Filium enim in sacrificium obtulit, et arietem pro filio immolauit. uixit autem centum septuaginta quinque annos, sepultusque est in agro Ephron, in spelunca duplici in cuius interiori parte sepultum ferunt Adam, in exteriori uero Abraham. Distat autem hic locus, ut Iosephus edocet, septimo ab urbe Hebron stadio, ibique asserit Abraham et filios eius sepulcrum habere pulcherrimo instructum marmore.

[1Kb] 16. Illic etiam, et terebinthum magnam arborem a constitutione 157 mundi fuisse asseuerat. Hanc beatus  Hieronymus usque ad Constantini imperium perdurasse scribit, ipsa est enim quercus Mambre Amorrhei, qui fuit amicus Abrahe, que apud gentiles in tanta exstitit ueneratione, ut eam muri ambitu circumseptam solemni ueneratione colerent.



CAPUT uII.

[1Kb] 17. Isaac filius Abrahe ex promissione in terra Chanaan genitus, semen eternum uocatus, coniugalis uite castimonia clarus, promptus ad gratiam, ad ignoscendum paratus, qui excludentes non armis expulit, sed patientia uicit; qui penitentes cum bonitate recepit, qui per amorem Dei eo usque detulit honorem parenti, ut ad aram sponte sacrificandus accederet, atque in figuram Christi mortem non recusaret. Obiit centum octoginta annorum, sepultusque  est iuxta patrem suum.



CAPUT uIII.


[1Kb] 18. Iacob filius Isaac, natus in terra Chanaan, dilectus matris, supplantator fratris, humilis quoque, et simplex, et innocentem habitans domum. Hic autem, postquam primogeniti preripuit benedictionem, obediuit matri, et fraterne iracundie patienter cessit, patriamque et parentes relinquens, exsul effectus seruitutem longam sustinuit, laborem famis pertulit et frigoris, seruiuit socero, ut pastor mercenarius pauit gregem, exspectans non de diuisione sed de gregis lucro mercedem; qui peregre profectus, dum consortio egeret hominum, comitatum meruit angelorum.

19. Hic Domino colluctatus preualuit, hic facie ad faciem Deum uidit; hic famis inopia pulsus, cum  preclara progenie ingressus est in Aegyptum. Emensis centum quadraginta septem annis, nature reddidit debitum, sepultusque est cum patribus suis.



158 CAPUT IX.

[1Kb] 20. Lot filius Aram consanguineus Abrahe, pater Moab, et Amon, apud Chaldeos natus, homo iustus, hospitalis, in Sodomis pie casteque inter nefariam gentem conuersatus, qui propter solum hospitalitatis officium etiam susceptor effectus est angelorum. Sulphureumque exitium ac Sodomitarum euasit incendium, mansitque postmodum in urbe Segor, que est iuxta mare Mortuum, ubi balsamum gignitur, et copiosa poma palmarum.



CAPUT X.

21. Ioseph princeps Aegypti, filius Iacob ex Rachel,  ortus in terra Chanaan, benedictus in primogenitum Isrel, et accipiens primatum Ruben, dilectus patri, et solus pre ceteris heres paterne possessionis.

22. Hic zelo sublatus a fratribus in lacum mittitur, ob inuidiam uenditur, factus humilis usque ad seruitutem, patiens usque ad carcerem, pudicus usque ad passionem, fit in interpretatione sapiens, in consilio futuri prudens, in regno particeps, in fecunditate ordinator prouidus, in fame dispensator iustus, ad reddendam pro malo bone retributionis gratiam promptus, dum iniuriam fratribus non rependit, sed fame depulsa necessitatis subsidia contulit.

[1Kb] 23. Principatus est in Aegypto annis octoginta. Exactisque etatis centum et decem annis, longe quietis gratia diem ultimum clausit. Sepultusque est in Aegypto,  cuius ossa transtulerunt filii Isrel in Sichem ciuitatem  patris sui Iacob, quam nunc tam Latini quam Greci Sichimam uocant. Ipsa est autem que nunc uocatur Neapolis urbs Samaritanorum, ubi sepulcrum eius usque in hodiernam diem cernitur.



159 CAPUT XI.

[1Kb] 24. Iudas regalis successionis insignis prosapia, cui ducatus bellorum, et Isrel traditur regnum, qui nomen genti ex suo nomine dedit, prepotens ut leo in regni uirtute, et clarus splendore potentie. Cuius quidem imperii posteritas non cessauit, quousque Christus, quasi catulus leonis, ex germine eius ortus ascenderet, atque spes gentium ex uirginali procedens utero mirabiliter coruscaret.



CAPUT XII.

25. Ruben primogenitus filius Isrel, etate fratribus  maior, sed posteritatis numero minor, paternum torum polluit, atque ordinem primogenite dignitatis amisit.



CAPUT XIII.

[1Kb] 26. Simeon princeps scribarum, et uiolate pudicitie uindex, non habens hereditatem, sed manens in tribu Iuda, particeps in possessione.



CAPUT XIu.

27. Leui sacerdotalis auctor originis, cum tribu Iuda permixtione generis iunctus, sed in Isrel toto diuisus, carens proprie sortis funiculo, et habitans in uniuersis sortibus fratrum.



CAPUT Xu.

[1Kb] 28. Zabulon, possessor maris magni, et littorum, et dominans in cunctis urbibus Phenicum et Sidoniorum.



160 CAPUT XuI


29. Issachar studiosus in laboribus terre, possidens Galileam, et de benedictionis sue fructibus dona porrigens regibus.



CAPUT XuII.

30. Dan, cuius ex germine Samson, sceptrum tenet Isrel, fortis Nazareus, et triumphator in hostibus, obsidens in morem serpentis Philistinorum semitas, et equitatum eius, ut regulus, spiritu oris sui depopulans.



CAPUT XuIII.

31. Gad, in procinctu prelii expeditus, pro fratribus trans Iordanem relictis aduersus hostes gentesque dimicat, et forti brachio uictor triumphat.



CAPUT XIX.


32. Aser, diuitiis insignis, replens deliciis principes.



CAPUT XX.

33. Nephthalim in pinguedine terre uberrimus, et in doctrina legis abundans.



CAPUT XXI.

34. Beniamin inter fratres ortu posterior, imperio  prior, cuius natiuitatis processus matri dedit occubitum. Ipse est lupus uorax et sanguinarius, qui super basem sortis sue mane hostie sanguinem fudit, et ad uesperam escas principibus et sacerdotibus diuidit.



CAPUT XXII.

35. Ephraim semen Ioseph, et adoptiuus filius Isrel, atque in numero 161 patriarcharum benedictioni testamento relictus; minor etate fratre, sed maiori prelatus gratia benedictionis, in cunctis tribubus fortior, et inter fratres dominator inuictus. Hic partem tribus leuitarum accepit.



CAPUT XXIII.

36. Manasses dilatatus in millibus, una cum Ioseph patre suo mystice passus tributum [Al. possedit tribum].  Hi sunt patres [Al. propagines] apostolorum et principes populi Iudeorum, tribus Iacob, et preclara progenies Isrel. Quibus pater moriens pro diuitiarum copiis, sanctificationis gratiam dereliquit, Quique, regnante Ioseph in Aegypto, regnauerunt, ibique etiam post longam uite quietem occubuerunt atque sepulti sunt.



CAPUT XXIu

[1Kb] 37. Iob filius Zare de Bosra rex Idumeorum, quartus post Esau, successor Balach filii Beor, homo gentilis, fide clarus, humilitate summus, hospitalitate precipuus, in disciplina mansuetus, in eleemosynis largus, diues in censu, extemplo factus egenus, locuples in liberis, repente orbus: tentationi traditur, sed contra tentationem fidei lorica armatur [Al. fide religionis  armatur], factus gloriosus in certamine, equanimis in dolore, damna rerum pertulit, funera pignorum doluit, corporisque uulnera patienter accepit [Al. excepit], et inter supplicia semper Deum glorificauit, male suadentem insuper sapienter sustinuit coniugem; uerba amicorum ratione superauit; unde, et pro tanta uirtute patientie, duplici in fine remuneratione subleuatur, recipiens post rerum casum multiplicem claritatem bonorum [Al. donorum].

38. Post noctem enim tristitie, diem genuit; post fetores ulcerum, casie fragrantiam edidit, post abiectionem, cornu unctionem regni promeruit, et tibiam in accentu laudis assumpsit. uixit autem post plagam centum quadraginta annis, et fuerunt omnes dies uite eius ducenti quadraginta octo anni, et mortuus  est 162 atque sepultus in regione sua. Hunc Hebrei asserunt non fuisse de genere Esau, sed de Nachor fratris Abraham descendisse stirpe, et fuisse eum temporibus patriarcharum. Nachor enim genuit Hus, de cuius stirpe creditur generatus, secundum quod in exordio uoluminis eius notatur: uir erat in terra Hus nomine Iob.



CAPUT XXu.


[1Kb] 39. Moyses filius Amram ex tribu Leui, dux et propheta Isrel, regis filie adoptiuus, Dei amicus, Pharaonis dominus, in rubo flammante et non urente, uocibus angelicis euocatur, quem ut exemplo firmaret Deus, insinuatam eius manum iussit emori, et rursus retracte uigorem et motus reddidit, et caloris [Al., coloris]: cuius facies spe [Forte specie] future glorie illuminatur, humilis, ut ait quidam sapiens, in recusando ministerio, subditus in suscipiendo, in conseruando fidelis, in exquirendo peruigil, in regendo populo uigilans, in corrigendo uehemens, in amando ardens, in sustinendo patiens, qui pro subiectis se Deo interposuit consulenti, opposuit irascenti.

[1Kb] 40. Hic pro populi libertate propriam obiecit  salutem, regis seuissimi non minas, non tela trepidauit. Quin etiam extulit contra dracones eius uirgam, ac per manum Dei oppugnatores Isrel decem plagis eius imperium uerberauit. Primum in cruorem uertit fontes et flumina, dehinc ranarum multitudine urbes, muscarum nubibus era compleuit, locustis uastauit cuncta uirentia, mortem intulit iumentorum, percussit ulcere homines, uastauit grandine terras, obduxit, tenebris celum, eorumque primogenita ualido terrore peremit.

41. Post hec exspoliauit Aegyptios, eductisque populis eremi pandit iter flammea precedente columna. Nec mora, mare transiens diuidit, refrenatisque hinc inde aquarum cumulis, pergenti populo uiam sicco uestigio prebuit. Hostes dehinc operuit fluctibus, atque  amaras aquas per tactum ligni in suauitatem conuertit. Quin etiam inter hec esurienti Isrel celeste prebuit pabulum, uolucrumque escis repleuit loca castrorum.

163 42. Percussit insuper petram, atque extemplo dura saxorum crepidine copiosa fluenta manarunt. Ascendit quoque uerticem montis Sinai, faciem Domini contemplaturus, ibi quadraginta dierum ieiunia pertulit; descendens incendit uitulum, sacrilegos prostrauit gladio, legem acceptam a Deo populo tradidit, ritumque religionis instituit.

43. Inter hec quoque bella gessit, uictoriis claruit, uirgam in manu tenens; hostes quos non contigit, superauit: lethiferos aspidum morsus erei serpentis aspectu sanauit. Dathan et Abiron, terre compagibus ruptis, uiuentes profundo hiatu deiecit.  Ad extremum conscendit montem Nebo, terramque repromissionis, demonstrante Domino, aspicit. Mortuusque est, iubente Domino, in monte Abarim; sepultusque est a Domino in ualle Moab, que est in Arabia.

44. Rexit autem populum Dei in eremo annis quadraginta, obiitque annorum centum uiginti. Quidam autem eum uiuere testantur, pro eo quod sepulcrum eius non reperitur. Et quia apparuit Domino in monte Thabor cum Elia, mortuum autem illum esse, non raptum, certissime sacra Scriptura testatur.



CAPUT XXuI.


45. Aaron frater Moysi, et insignis miraculorum socius, atque in Lege sacerdos Domini primus, cuius uirga sorte electa, fronde et germine floruit. Quique thuribulum in dextra gestans, furenti se flamme opposuit, atque stans inter uiuos et mortuos, obiectu sui corporis transire ignem ad agmen uiuentium non permisit. Hic per hostiam uictimarum, et sacrificium sanguinis, futuram Christi passionem expressit: hic ius et principatum sacerdotii per ordinem generis et successionis sue transmisit.

46. Anno autem quadragesimo egressionis filiorum Isrel de terra Aegypti, cum esset annorum centum uiginti trium, mortuus est iuxta preceptum Domini in monte Hor, qui est iuxta Petram, insignem Arabie  urbem. Ibi et sepulta iacet soror eius Maria, ubi etiam et nunc usque ostenditur rupes, qua percussa, Moyses aquas sitienti populo prebuit. Est autem hic locus in extremis finibus Idumeorum.



CAPUT XXuII.

164 47. Iosue filius Nun, ex tribu Ephraim in Aegypto natus, Moysi discipulus, et potestatis successor, nouique prelii triumphator. Qui, quousque expediret uictoriam ut sol staret, celo imperauit. Iordanis etiam cursum transitu suo resistere [Al., stare] fecit. Iericho inexpugnabiles muros clangentium tubarum sono deiecit.

48. Chananeorum euertit regna, reges exstinxit, ac populum Dei solus in terram repromissionis induxit, eamque sorte distribuit. uiginti  septem annis prefuit in Isrel. Occubuitque centum et decem annorum atque sepultus est in Tamnathsare ciuitate sua, que sita est in latere montis Gaas, contra Aquilonem, ubi usque hodie insigne monumentum eius ostenditur. Est autem in tribu Dan.



CAPUT XXuIII.

49. Phinees sacerdos, filius Eleazari sacerdotis, filii Aaron, zelum Domini agens, Zambri ceuntem impudicum simul cum scorto Madianitide telo percussit, atque perpetuas sacerdotii infulas premiumque uictimarum in generationibus Isrel meruit, pro eo quod zelo diuini amoris accensus iram Domini feriendo placauit.



CAPUT XXIX.

[1Kb] 50. Gedeon filius Ioas ex tribu Manasse, genitus in  solitudine, liberator populi, et multorum pater exstitit filiorum, manu fortis, consilio strenuus, signis explorans future documenta uictorie, potentiamque Dei in uellere. Hic cum trecentis uiris aquam lingua lambentibus, non tela in dextris, sed tubas, nec leua clypeum, sed hydrias preferentibus, hostem terrore perculit, ac uictor de Amalech fortiter triumphauit. Iudicauit Isrel annos quadraginta, mortuusque est senex, et sepultus in sepulcro Ioas patris in Ephra de familia Ezri.



CAPUT XXX.


165 [1Kb] 51. Iephte Galaadites, felix in preliis, fidelis in promissis, affectum pietatis exsuperans tolerantia mentis. Hic enim uouerat Deo, ut si quid illi post uictoriam reuertenti primum occurreret, immolaret. Nam rediens ex hostibus, Ammonitarum triumphator, ne pollueretur labe periurii, pollicitam sponsionem compleuit, ac filiam, que uictori occurrerat, immolauit. Iudicauit Isrel sex annis, et mortuus est sepultusque in ciuitate Galaad, que est in dimidia tribu Manasse.



CAPUT XXXI.

52. Samson, filius promissionis, genitus patre Manue ex tribu Dan, Nazareus uocatus, liberator Isrel, et omnium fortissimus. Iste rugientem mactauit leonem, fauumque ab ore mortui tulit, seras quoque  portarum humeris tollens, in uertice montis imposuit. uulpium caudis igne uinctis totam regionem Philistinorum succendit. uinctus etiam rescissis funibus, maxilla asini mille uiros peremit. Neruis intexta uincula, ut lanea fila, disrupit.

[1Kb] 53. Post hec auaritia illecebrose mulieris deceptus, detonsis crinibus, uim sue uirtutis amisit: nec mora, effossis oculis, columnas templi concutiens, ruina oppressus pariter cum hostibus defecit. Iudicauit Isrel annis uiginti et positus est in sepulcro patris sui in ciuitate Esthaol, que est in tribu Iuda, decimo procul lapide ab Eleutheropoli, contra septentrionalem plagam, iuxta uiam que ducit Nicopolim.



CAPUT XXXII.

54. Samuel propheta, filius Elcana, de Ramatha, ex  tribu Ephraim, connumeratus Moysi in sacerdotibus Dei, ab ipsis cunabulis Domino 166 consecratus, sedulus in ministerio, in gente princeps, in templo uates, cuius uerbo obtemperauerunt celi, occurrerunt nubila, effusi sunt imbres.

55. Hic triumphator ex hostibus, Adiutorii lapidem posuit; hic primum principem in regno unxit. Sepultus est autem in uico suo Ramatha que est in Bethlehem; cuius ossa Arcadius Augustus de Iudea in Thraciam transtulit, et super tumulum eius Christi aram erexit.



CAPUT XXXIII.

56. Dauid, rex idem atque propheta, ortus de genere Iuda, filius Iesse, natus in Bethlehem, puer pastor ouium inter fratres etate minor, uirtute prestantior, a Domino in regnum uocatus, a propheta in regem unctus, belliger iuuenis, in certamine singularis, in  triumpho gloriosus, uincendo ueteranus, patiens in aduersis, prudens in periculis, in peccato proprio dolens, in alieno funere lugens, pronus ad penitentiam, uelox ad ueniam, in conuicio mitis, ad misericordiam facilis.

57. Qui inimicum regem, dum posset, innocuum non tantum reseruauit traditum, sed et uindicauit occisum.  Hic leonem et ursum sine gladio interfecit, cithare suauitate immundum spiritum pepulit, gigantem expugnauit. Igitur quadragesimo regni, et septuagesimo etatis anno, diem uite supremum consummauit, sepultusque est in ciuitate sua Bethlehem, que alio uocabulo dicitur Ephrata, ubi etiam Dominus noster iehsu Christus secundum carnem est natus.

58. Ibi quoque, et Rachel, cum Beniamin peperisset, occubuit. Ibi etiam sepulcrum Iesse patris Dauid ostenditur. Est autem hic locus in tribu Iuda sexto ab Ierusalem milliario positus contra meridiem in itinere quo pergitur in Hebron.



CAPUT XXXIu.

59. Salomon filius Dauid editus ex Bethsabee in Ierusalem, antequam nasceretur, uocatus sapientissimus  omnium, et dominici dedicator templi: felix imperio, paternis meritis impar, dilectus a Deo, sapiens in iudicio, in sententia iustus, pacificus in regno. Qui poposcit 167 sapientiam, et impetrauit, ut sciret dispositionem orbis terrarum, et uirtutes elementorum, naturas animalium, et cogitationes hominum.

[1Kb] 60. Hic quoque mores composuit, rerum naturas reperit, sacramenta Christi et Ecclesie reuelauit. Cuius principia bona fuerunt, nouissima uero mala. Nam, post multarum uirtutum gloriam, amore deprauatus femineo, et acceptam sapientiam perdidit, et in profundum idololatrie flenda ruina demersus est. Quadraginta annis regnauit, quinquaginta et duobus etatem peregit. Dehinc finem imperio et uite dedit, sepultusque est in ciuitate patris sui Bethlehem.



CAPUT XXXu.


61. Elias Thesbites sacerdos magnus atque propheta, habitator solitudinis, fide plenus, deuotione summus, in laboribus fortis, industria solers, excellenti ingenio preditus, in exercitatione discipline structus, in sancta meditatione assiduus, metuque mortis intrepidus, uerberauit tyrannos, sacrilegos interfecit, multisque signis uirtutum effulsit. Triennii namque siccitate clausit imbribus celum. Orauit rursum, et celum dedit pluuias, mortuumque mulieris filium suscitauit.

[1Kb] 62. Cuius uirtute hydria farine non defecit, uas olei perpetuo fonte manauit. Cuius uerbo super sacrificium ignis de celo descendit. Hic duos quinquagenarios cum militibus celesti igne combussit. Iordanem transiens, tactu melotis abrupit. Post igneo curru in celum raptus ascendit, uenturus iuxta  Malachiam prophetam in fine mundi, ac precessurus Christum, nuntiaturus ultimum eius aduentum cum magnis uirtutibus prodigiisque signorum: ita ut etiam in terra bellum gerat Antichristus aduersus eum, uel qui cum eo uenturus est, et occidet eos, cadauera quoque eorum in plateis insepulta iacebunt.

[1Kb] 63. Dehinc suscitati a Domino regnum Antichristi  plaga magna 168 percutient. Post hec ueniet Dominus, et interficiet Antichristum gladio oris sui, et eos qui adorauerunt eum. Et regnabit Dominus cum omnibus sanctis suis in gloria sempiterna.

[1Kb] 64. Item. Elias Thesbites de terra Arabum, de tribu Aaron, cum esset in utero matris sue Galaath, Sobac pater eius somnium uidit, quod nascentem Eliam uiri candidis uestibus salutabant, igneisque eum uestimentis [Al. institis] obuoluebant, atque pro cibo ignem ei ad nutriendum subministrabant. Hoc uisum pater eius prophetis in Ierosolymis indicauit, hocque ab eis accepit responsum: Ne timueris, inquiunt, erit enim natio eius lumen, uerbumque eius fixis sententiis. Iudicabit enim Isrel in gladio et igne.



CAPUT XXXuI.

 [1Kb] 65. Eliseus Elie discipulus, ex Abel Meula oppido, ex tribu Ruben, in cuius ortu aurea uitula in Galgalis mugitum dedit, eiusque uox in Ierusalem personauit. Tunc quidam presagus uates predixit: Hodie in Isrel natus est propheta, qui cuncta eorum destruet idola.

66. Hic gemino Elie glorificatus spiritu, plurimis atque magnis uirtutum signis emicuit. Iordanem transitu suo diuisum, refrenatis undis, retro conuertit; aquas Iericho steriles, demerso uasculo, ad fecunditatem perduxit; pueros insultantes sibi uerbo tradidit bestiis repente uorandos; sanguineas aquas in necem hostium decurrere fecit: inter hec sterilem conceptionem uerbo fecundauit, eiusque filium mortuum suscitauit; ciborum temperat amaritudinem, 169 denique ex decem panibus plebe refecta  reliquias collegit.

67. Et Naaman lepre stigmatibus lauacro Iordanis purgauit; lepra quoque maledictum aspersit discipulum: ferrum securis in Iordane mersum, ligno in aquas misso, supernatare fecit. Hostes Syrie cecitate percussit, mortem incredulo predixit, fragore quadrigarum fugauit hostem, obsidionem dispersit, famem repulit.

[1Kb] 68. Postremo post mortem exanimis cadaueri uitam dedit. Cuius sepulcrum usque hodie in Sebastia ciuitate ostenditur honore satis dignum, et digna habitum ueneratione.



CAPUT XXXuII.

[1Kb] 69. Isaias filius Amos, non Amos prophete, sed alterius,  qui simili nuncupatus est nomine: ille enim ex numero pastorum fuit de oppido Thecue, hic autem genere nobili ortus in Ierusalem; quem etiam aiunt Hebrei socerum fuisse Manasse. In quo tanta fuit sanctitatis et uite excellentia, ut unam tantum dicatur habuisse tunicam, et hanc cilicinam, quaque etiam postmodum pro delicto populi abiecta, sacco membra cooperuit.

[1Kb] 70. Sed, et hoc ad extremum deposito, iuxta Domini imperium nudo corpore nudoque uestigio in conuentu populorum uersatus est, sicque feruorem estiuum hiemisque pruinas atque imbrium tempestates sustinuit, ut, et Dei preceptis obediret, et populi deploraret delicta.

[1Kb] 71. Hic quindecim gradibus ascendentem umbram  retrodescendere iussit. Huius oraculo rex Ezechias mortis dilationem promeruit. Hunc autem Manasses extensum a uertice per medium secuit, atrocique supplicio excruciatum exstinxit.

[1Kb] 72. Tradunt autem Hebrei duabus ex causis interfectum fuisse 170 Isaiam: una, quod eos appellauerit principes Sodomorum et populum Gomorrhe; altera, quod, testante Domino ad Moysem: Non poteris uidere faciem meam, iste ausus est exclamare: uidi Dominum sedentem super solium excelsum et eleuatum; non animaduertentes cecati mente Iudei, quod in sequentibus faciem et pedes Dei Seraphim texisse narrauerat, ac media tantum eius uidisse propheta ascribat. Iacet sub quercu Ragel, iuxta decursus aquarum, quas Ezechias rex Iuda  mole constructa terre exposuerat.



CAPUT XXXuIII.

73. Ieremias ex tribu sacerdotali ortus, in uico Anathot, qui est tribus millibus ab Ierusalem, sacerdos in Iudea positus, propheta in gentibus consecratus, antequam plasmaretur agnitus, antequam procederet sanctificatus, et ut uirgo permaneret, admonitus. Hic predicare puer cepit, arguens populum ob delicta, et sepius cohortans ad penitentiam, sed plebis perfide seuientis crudelitate afficitur sepe atque ligatur, in carcerem etiam mittitur, proiicitur in lacum, catenis cingitur, ad ultimum apud Taphnas in Aegypto a populo lapidatur.

 [1Kb] 74. Sepultus est in eo loco, ubi Pharao rex Aegypti habitauit. uerumtamen, quia precibus suis serpentibus ab eo loco effugatis, Aegyptios a noxio aspidum morsu eripuit, insigni cum ueneratione amplissimoque honore iidem Aegyptii colunt, sepulcrumque eius insigni cultu hactenus uenerantur.



CAPUT XXXIX.

75. Ezechiel sacerdos, filius Buzi, genitus in terra Sarira, in typo Christi filius hominis nuncupatur. Hic captiuus cum Ioachim in Babyloniam ductus, ad concaptiuos prophetauit, corripiens eorum 171 offensiones, et zelo Dei motus cuncta eorum crimina turpitudinesque arguens. Quem dux populi Isrel interfecit, pro eo quod seueritate et auctoritate pontificali corriperetur ab eo ob impietatem sacrilegii. Sepultus est a  populo in agro Maurim, in sepulcro Sem et Arphaxat.



CAPUT XL.

[1Kb] 76. Daniel, de tribu Iuda in Betheron superiore natus, genere nobilis, princeps omnium Chaldeorum, regumque prosapia et florens patrie nobilitate. Hic sub Ioachim rege Iuda, post excidium Ierusalem, cum tribus pueris admodum puer in Babylonem translatus, et princeps Chaldeorum effectus est, uir gloriosus, et aspectu decorus, mente humilis, corpore castus, perfectus in fide, egregius in opere, in uirtute summus, in prodigiis clarus, terribilis in signis, cognitor secretorum celestium, prescius futurorum, uisionum interpres, uindex castimonie; qui continuatis ieiuniis et orationis instantia futura prenoscere meruit sacramenta.

 [1Kb] 77. Hic inter cetera uisionum mysteria, his uirtutum gestis atque signis effulsit. Principio sceleratorum senum mendacium reprehendens, castitatem femine reuelauit; tribus hebdomadibus dierum exorans pro populo ieiunauit; simulacrum Bel diuine aspirationis argumentis elisit: draconem Babylonie numen eiusdem gentis, offa pice, et adipe, et capillis confecta, diuine mentis instinctu, incredibili admiratione disrupit; in lacum quoque missus, rabiem mitigauit ferarum, atque uirtute animi fortis inter frementes securus epulatur leones.

78. Hunc Darius, postquam Babylonium subuertit imperium, honore maximo habitum, secum tulit et in Medos abduxit. Qui etiam fertur dedisse signa in montibus super Babyloniam, dicens: Dum montes a  Borea fumauerint, finem instare Babylonie; dum uisi fuerint incendiis conflagrare, finis erit totius mundi. Item dum ad partem Noti refluxerit Tigris, regressio erit populi ad Ierusalem. 172 uixit autem usque ad tempus Darii regis Persarum, annis centum et decem,  sepultusque est iam senex in spelunca regia, solus in captiuitate cum gloria.



CAPUT XLI.

[1Kb] 79. Osee de tribu Issachar, ortus in Belemoth; hic prenuntians dedit signum: ueniet Dominus in terram suam, si quercus, que est in Silo, ex semetipsa in duodecim diuisa fuerit partes, totidemque quercus effecerit. Hic in terra sua sepultus, placida quiete dormiuit.



CAPUT XLII.

[1Kb] 80. Iel, hic fuit de tribu Ruben, natus in agro Betheron, ubi etiam in pace mortuus est atque sepultus.



CAPUT XLIII.

81. Amos, pastor, et rusticus, et ruborum mora distringens,  propheta non genere, sed gratie uocatione. Hic autem fuit ex oppido Tecue, quod distat ad australem plagam sex millibus contra Bethlehem. Ultra autem nulla est habitatio, sed sola eremi diffusa uastitas patens, usque ad mare Rubrum, atque Iudeorum [Al., Indorum] fines, solis tantum pastoribus conscia, et late uagantium pecorum.

82. Ex hac, itaque pastorali regione fuit Amos, unus de numero pastorum, quem Dominus ablatum inde misit ad populum Isrel, precipiens ei ut in Samariam pergeret, et ibi que uentura erant prophetaret, quem Amasias rex frequenter plagis affecit; nouissime Ozias filius eius, uecte per tempora transfixo, crudeli morte necauit. Post hec semiuiuus, euectus in terram suam, post aliquot dies dolore nimio uulneris animam cunctanter  [Al., cunctantem] efflauit, sepultusque est cum patribus suis.



173 CAPUT XLIu.

[1Kb] 83. Abdias, de terra Sichem, ortus in agro Bethacaram. Iste est ille, qui sub Ochozia rege Samarie, centum pauit prophetas. Iste est tertius ille dux cui pepercit Elias, qui postmodum, relicto Ochozie regis ministerio, Elie factus discipulus prophetauit. Quique etiam morte propria obiit, sepultus cum patribus suis in Sebastia ciuitate, ubi et Eliseus propheta et Ioannes Baptista uenerabiliter requiescunt.



CAPUT XLu.

84. Ionas, columba, et dolens, filius Amathi, qui fuit de Geth, que est in Opher, ad gentium preconia mittitur, missus contemnit, contemnens fugit, fugiens  dormit: propter quem periclitabatur nauis, sed magister nauis latentem reperit, cetus abiectum deuorauit, orantem reuomuit; reiectus predicauit subuersionem.

85. Sed contristatus in penitentia urbis, et saluti  gentium inuidit; gaudet etiam sub hedere uirentis umbraculo, et dolet subito arescente. Tradunt Hebrei, hunc esse uidue filium quem a mortuis suscitauit Elias. Cuius sepulcrum in quodam urbium Geth uiculo demonstratur, quod est in secundo milliario a Sephorim in itinere quo pergitur Tiberiadem.



CAPUT XLuI.

86. Micheas, de tribu Ephrem in Morasthi ortus est. Hic quoniam peccantem Achab sepius arguebat, sub Ioram filio eius de precipitio magno proiectus occubuit. Sepultus est in terra sua iuxta Polyandrum, quod est prope Naim.



174 CAPUT XLuII.

[1Kb] 87. Nahum, de tribu Simeon, in Helcesi trans Betharim natus, ibique mortuus, suo iacet in tumulo.



CAPUT XLuIII.


88. Habacuc, de tribu Simeon, in agro Bethsachar ortus est; hic ante biennium regressionis filiorum Isrel de captiuitate, in agro Sabarith, qui est in Ceila, a uita decessit.



CAPUT XLIX.

89. Sophonias, de tribu Simeon, filius Chusi, in agro Sarabath ortus, et gloriosa maiorum suorum stirpe progenitus, prophetauit, mortuusque est atque sepultus in agro suo.



CAPUT L.

90. Aggeus, natus in Babylonia, iuuenculus Ierusalem uenit, edificationem templi ex parte aspexit, ac iuxta sacerdotum monumenta gloriose sepultus requiescit.



CAPUT LI.

 [1Kb] 91. Zacarias de regione Chaldeorum ualde senex in terram suam reuersus est, in qua et mortuus est ac sepultus iuxta Aggeum, quiescit in pace.



CAPUT LII.

92. Malachias post egressionem populi, in Sophia est genitus; uir iustus et aspectu decorus, quem Iudei Malachiam, id est angelum Domini ideo asserunt uocitatum, quia quecunque predicebat, 175 confestim, angelo de celis ueniente confirmabantur. Hic autem admodum iuuenis moritur, atque in agro proprio sepelitur.



CAPUT LIII.

93. Nathan propheta, ex Gabaonitis, qui Dauid regem legem Dei docuit, et peccatum quod esset in Bethsabee preuaricatus manifestauit. Hic etiam quod non  edificaret Dauid Domino templum predixit. Hic Salomonem ungens, in principem consecrauit. Obiit autem senex in terra sua, sepultusque est cum dignitate.



CAPUT LIu.

94. Achias Silonites de ciuitate Heli sacerdotis, ubi primum tabernaculum et arca Dei erat, Salomoni regi predixit, quod per mulieres gentium a mandatis Dei declinaret, et diuisionem populi in prole non tacuit.  Mortuus est ergo Achias, atque sepultus iuxta quercum in Silo.



CAPUT Lu.

[1Kb] 95. Addo in Samaria [Al., Sama Samarie] natus est. Hic est qui ad Ieroboam immolantem uitulum missus, in sermone Domini uenit, eumque arguit immolantem. Hunc ad propria reuertentem propter inobedientiam leo in uia strangulauit, sepultumque tenet Bethel et prophetam illum qui eum fefellerat.



CAPUT LuI.

96. Azarias in terra oritur Sabatha, mortuusque est ac sepultus in agello suo.



CAPUT LuII.

97. Zacarias propheta atque sacerdos, filius Ioiade sacerdotis, 176 qui et Barachias cognominatus est,  quem congregatus in atrio domus Domini populus, iuxta Ioas regis imperium, missis in eum lapidibus exstinxit. Hunc subleuatum continuo sacerdotes iuxta patrem suum sepelierunt in Ierusalem.



CAPUT LuIII.

98. Tobias filius Ananiel, ex tribu Nephthalim de ciuitate Cibel, que est in regione Galilee. Hic captiuus ductus est a Salmanasar rege Assyriorum in Niniue. uir in timore Dei summus, in opere magnificus, in misericordia gloriosus, in exsequiarum curis deuotus; qui dum mortuos sepeliret, et inopes pasceret, cecitate lumine caruit, et post tenebras reseratis oculis, lumen claritatis promeruit. Iacet in Niniue ciuitate sepultus in pace.



CAPUT LIX.


99. Tres pueri, ex stirpe regia clari, memoria gloriosi, scientia eruditi, fide pares, deuotione stabiles, in corrupti corpore, sobrii mente, iudices prouinciarum, et regionum principes, paternarum quoque memores legum, et a cibis gentilium uel immolatis nequaquam polluti, leguminibus uitam degentes et oleribus.

100. Hi uigore uirtutis contempserunt mortem, idolorum non adorauerunt ritum, regem seuissimum fidei uirtute uicerunt, restinxerunt quoque camini flammantis incendia, et inter horrendas spissa caligine flammas hymnum apertis uocibus cecinerunt. Iacent in Babylonia pariter sub uno specu positi, et cum magna ueneratione sepulti.



CAPUT LX.

 [1Kb] 101. Esdras sacerdos Dei, quia a plerisque Malachias, id est angelus Dei uocatur. Hic sacre scriptor exstitit historie, atque alter lator legis post Moysem, namque post captiuitatem legem incensam ex gentibus renouauit, Hebraicarumque litterarum elementa 177 inuenit. Hic reduxit Isrel, et reedificare fecit Ierusalem. Mortuus est autem ac sepultus cum patribus suis humatus in Ierusalem.



CAPUT LXI.


102. Zorobabel et Nehemias, ex tribu Iuda, sub Dario rege templum Domini edificant, muros Ierusalem exstruunt, atque Isrel ad pristinum statum reducunt, cultum quoque religionis iusque sacerdotum et Leuitarum restituunt. Item et ipsi in Ierusalem sepulti quiescunt.



CAPUT LXII.

103. Esther regina, filia fratris Mardochei, de stirpe Beniamin, captiua de Ierusalem in urbem Susim translata est, atque aspectu forme, et perspicua uirginitatis excellentia regi Persarum connubiis copulata. Hec, ut populum suum a periculo liberaret, morti se obtulit, amicumque regis aduersus populum  Dei nefaria persuadentem, cruci tradendum persuasit, gentemque liberam ab excidio eruit atque a seruitute eripuit. Iacet sepulta in Susis, urbe Medorum, in qua etiam regnauit.



CAPUT LXIII.


[1Kb] 104. Iudith uidua, filia Merari, de tribu Simeon, magnanimis in gloria, uiris prestantior. Hec pro salute populi morti se obtulit, nec trepidauit furorem regium. Nam dormientem necauit principem, saluo pudore suis ciuibus triumphum uictorie reportauit. uixit autem annis centum et quinque, sepultaque est in spelunca uiri sui Manasse in Bethulia ciuitate, que est in tribu Iuda inter Dothain et Balmon [Al., Babylon.]



178 CAPUT LXIu.

[1Kb] 105. Machabei septem fratres, in fide stabiles, in spe fortes, diuine legis constantissimi obseruatores, inter tormenta acerbissima patientes, ab Antiocho rege pro lege Dei cum matre eorum atrociter interempti, coronas martyrii meruerunt.

 106. Machabei quoque, quos triumphos gesserint aduersus gentem Persarum, uel de circumfinitimis aliis nationibus, et quomodo pro legis obseruantia plurimum sunt puniti, eorum plenissime narrat historia.



EX NOuO TESTAMENTO.


    LXu. Zacarias.
    LXuI. Ioannes.
    LXuII. Maria.
    LXuIII. Simon Petrus.
    LXIX. Paulus.
    LXX. Andreas.
    LXXI. Iacobus Zebedei.
    LXXII. Ioannes.
    LXXIII. Philippus.
    LXXIu. Thomas.
    LXXu. Bartholomeus.
    LXXuI. Mattheus.
    LXXuII. Iacobus Alphei
    LXXuIII. Iudas Iacobi.
    LXXIX. Matthias.
     LXXX. Simon Zelotes.
    LXXXI. Duodecim Apostoli.
    LXXXII. Lucas Euangelista.
    LXXXIII. Marcus Euangelista.
    LXXXIu. Barnabas.
    LXXXu. Timotheus.
    LXXXuI. Titus.





CAPUT LXu.


107. Zacarias et Elisabeth ante Deum iusti, steriles in iuuentute, fecundi in senio, requiescunt in Ierusalem.



179 CAPUT LXuI.

108. Ioannes Baptista filius Zacarie, ex tribu Leui, in Ierusalem ortus, angelo denuntiante conceptus, prenuntius Christi, preco Iudicis, propheta Altissimi, uox uerbi, amicus Sponsi, testis Domini, lucerna Luminis, terminus prophetarum, baptismatis initium; qui prenuntiatus parentis uocem abstulit, genitus officium lingue resoluit; qui necdum editus Christum prophetauit, salutauit in utero, in columba agnouit, in deserto monsrauit.

109. Cuius uestimentum lanugo fuit camelorum, habitatio eremus, uictus mellis, et locustarum cibus.  Hic, dum Herodi prohiberet fraternum uiolare connubium, carceralibus tenebris mancipatur. Cuius caput regis filia ludi premium a patre postulauit; at ille desectum male poscenti filie ebrius inter pocula dedit.

 110. Sepultus est in Sebastia oppido Palestine, que olim Samaria uocabatur; quam Herodes rex Iudee, Antipatri filius, ob honorem Cesaris Augusti Greco sermone Augustam uocauit.



CAPUT LXuII.

111. Maria , clara stirps Dauid, uirga Iesse, Hortus conclusus, Fons signatus, Mater Domini, Templum Dei, Sacrarium Spiritus sancti, uirgo sancta, uirgo feta, uirgo ante partum, uirgo post partum, salutationem ab angelo accepit, et mysterium conceptionis agnouit: partus qualitatem inquirit, et contra legem nature obsequii fidem non renuit, quam Dominus ipse in cruce positus, per sanguinem Testamenti uirgini commendauit discipulo, ut ipsum mater haberet uite comitem quem  filius nouerat integritatis esse custodem.

[1Kb] 112. Hanc quidam crudeli necis passione asserunt ab hac uita migrasse, pro eo quod iustus Simeon complectens brachiis 180 suis Christum, prophetauerit, matri  dicens: Et tuam ipsius animam pertransibit gladius. Quod quidem incertum est, utrum pro materiali gladio dixerit an pro uerbo Dei ualido et acutiori omni gladio ancipiti. Specialiter tamen nulla docet historia, Mariam gladii animaduersione peremptam, quia nec obitus eius uspiam legitur. Dum tamen reperiatur eius sepulcrum, ut aliqui dicunt, in ualle Iosaphat.



CAPUT LXuIII.

[13Kb] 113. Simon Petrus filius Ioannis, frater Andree, ortus in uico Bethsaida prouincie Galilee, qui est iuxta stagnum Genesareth, cuius prima uocatio nominis Bar-Iona, legis directa generatio est. Petrus in Christo Ecclesie firmamentum est. Cephas corporis Christi principatus et caput est. Simon Ioannis, uirginitatis regeneratio incorrupta est.

 114. Qui dum iuxta Ioannem habeatur tertius, iuxta Mattheum eligitur primus: nec immerito, quia Apostolorum princeps est. Et confessor primus Filii Dei, et discipulus, et pastor humani gregis, Petra Ecclesie, clauicularius regni, amator Domini, atque negator: confitendo laudatus, presumendo elatus, negando lapsus, lacrymando purificatus, confitendo probatus, patiendo coronatus, cui nomen ex opere datur, titulus ex merito potestatis imponitur.

115. Hic in Galatia, Ponto, Cappadocia, Bithynia, Asia, atque Italia Euangelium predicauit, atque harum uirtutum signis effulsit. Pendulo gressu feruidum mare calcauit, preteriens umbra sua mortuos 181 animauit, claudis pristinum reiterauit officium, paralyticis fluida membra in proprium reparauit statum.

 116. Inter hec defunctam uiduam suscitauit. Ananiam et Saphiram reos perfidie, mortis animaduersione damnauit. Simonem etiam magicis artibus celum conscendentem ad terram elisit. Hic postquam Antiochenam Ecclesiam fundauit, sub Claudio Cesare contra eumdem Simonem Magum Romam pergit, ibique predicans Euangelium uigintiquinque annis, eiusdem urbis tenuit pontificatum.

[1Kb] 117. Sexto autem et tricesimo anno post passionem Domini, a Nerone Cesare in urbe Roma deorsum, ut ipse uoluit, crucifixus est. Sicque post apostolicum meritum, etiam martyrio coronatur. Sepultus Rome in uaticano, secus uiam Triumphalem,  tertio lapide ab Urbe, ad orientalem plagam.



CAPUT LXIX.

118. Paulus, qui ante Saulus, apostolus gentium, aduocatus Iudeorum, a Christo de celo uocatus, in terram prostratus, qui oculatus cecidit, cecatus surrexit, ex persecutore effectus est uas electionis, ex lupo ouis, inter apostolos uocatione nouissimus, predicatione primus. In lege Gamalielis discipulus, in Euangelio Christi seruus. Cuius patria Tharsus fuit, genus Beniamin.

119. Hic secundo post Ascensionem Domini anno baptizatus, dignitatem meruit apostolatus, atque plus omnibus laborans, multo latius inter ceteros uerbi gratiam seminauit, atque doctrinam euangelicam sua predicatione impleuit.

 [1Kb] 120. Incipiens enim ab Ierosolymis, usque ad Illyricum, et Italiam Hispaniasque processit, ac nomen Christi multarum manifestauit gentium nationibus, quibus ante nondum fuerat declaratum, cuius miracula ista esse noscuntur.

182 121. Raptus sursum in tertium celum conscendit, demersus deorsum nocte et die in profundo maris fuit, seducentem Pythonis spiritum imperata discessione damnauit, adolescenti mortuo uitalem redintegrauit spiritum, cecitate percussit magum, claudo proprium reformauit incessum; diri quoque serpentis nec sensit nec horruit morsum, sed igni dedit arsurum, patrem etiam Publii a febribus orando sanauit.

122. Hic ob amorem Christi multas passiones grauiaque corporis sustinuit tormenta. In primis Iudaicas  persecutiones, et gentium miserias, et laborem, famem, sitim, frigus, et nuditatem, naufragia, et mille pericula, rabiem ferarum, uerbera, carcerales tenebras, et tormenta catenarum, squalores, et uincula.

[1Kb] 123. Inter hec ligatur a Iudeis, traditur gentibus, lapidatur ad necem, in sporta per murum demittitur, uirgis ceditur, penis arctatur, in carcere uinctus terremotu facto resoluitur, ad ultimum a Nerone gladio ceditur eo die quo et Petrus crucifixus est. Sic enim oportuerat ut hi qui simul confessi sunt uno die coronarentur. Sepultus Rome in uia Ostiensi, anno post passionem Domini tricesimo sexto, tertio ab urbe milliario, contra occidentalem plagam.



CAPUT LXX.


[1Kb] 124. Andreas, qui interpretatur decorus, frater Petri, secundum Ioannem primus, iuxta Mattheum a primo secundus. Hic in sorte predicationis Scythiam atque Achaiam accepit, in qua etiam ciuitate Patris cruce suspensus occubuit.



CAPUT LXXI.

[2Kb] 125. Iacobus filius Zebedei, frater Ioannis, quartus in ordine, 183 duodecim tribubus que sunt in dispersione gentium scripsit, atque Hispanie, et occidentalium locorum gentibus Euangelium predicauit, et in occasu mundi lucem predicationis infudit. Hic ab Herode tetrarcha gladio cesus occubuit. Sepultus in Marmarica.



CAPUT LXXII.

126. Ioannes, apostolus et euangelista, filius Zebedei, frater Iacobi, uirgo electus a Domino, atque inter  ceteros magis dilectus, qui etiam super pectus Magistri recumbens, et Euangelii fluenta de ipso sacro dominici pectoris fonte potauit, et quasi unus de paradisi fluminibus, uerbi Dei gratiam in toto terrarum orbe diffudit. Quique in locum Christi, Christo iubente, successit, dum suscipiens matrem Magistri discipulus, etiam ipse pro Christo alter quodammodo derelictus est filius.

127. Hic, dum Euangelium Christi in Asia predicaret, a Domitiano Cesare in Pathmos insulam metallo relegatur, ubi etiam positus Apocalypsim scripsit. Interfecto autem a senatu Domitiano, exsilio resolutus, recessit Ephesum, ibique ob hereticorum refutandas uersutias, efflagitatus ab Asie episcopis Euangelium  nouissimus edidit.

128. Cuius quidem inter alias uirtutes, magnitudo signorum 184 hec fuit. Mutauit in aurum syluestres frondium uirgas littoreaque saxa in gemmas. Item gemmarum fragmina in propriam reformauit naturam, uiduam quoque ad precem populi suscitauit, et rediuiuum iuuenis corpus reuocata anima reparauit. Bibens lethiferum haustum, non solum euasit periculum, sed eodem prostratos noculo in uite reparauit statum.

 129. Hic anno sexagesimo septimo post passionem Domini Saluatoris sub Traiano principe longo iam uetustatis senio fessus, cum diem transmigrationis sue imminere sibi sentiret, iussisse fertur effodi sibi sepulcrum, atque inde uale dicens fratribus, facta oratione uiuens tumulum introiuit, deinde tanquam in lectulo in eo requieuit.

[1Kb] 130. Unde accidit ut quidam eum uiuere asserant, nec mortuum in sepulcro, sed dormientem iacere contendant, maxime pro eo quod illic terra sensim ab imo scaturiens, ad superficiem sepulcri conscendat, et, quasi flatu quiescentis, deorsum ad superiora puluis ebulliat. Quieuit autem apud Ephesum sexto Kalendas Ianuarii.



CAPUT LXXIII.

 [1Kb] 131. Philippus a Bethsaida ciuitate, unde et Petrus, Gallis predicat Christum, barbarasque gentes, uicinasque tenebris, et tumenti Oceano coniunctas, ad scientie lucem fideique portum deducit. Deinde in Hierapoli Phrygie prouincie urbe crucifixus, lapidatusque obiit, rectoque sepultus cadauere, simul cum filiabus suis ibidem requiescit.



CAPUT LXXIu.

132. Thomas apostolus Christi, Didymus nominatus, et iuxta Latinam linguam Christi geminus, ac similis Saluatori, audiendo incredulus, uidendo fidelis. Hic Euangelium predicauit Parthis, et Medis, 185 et Persis, Hyrcanisque, ac Bactrianis, et Indis tenentibus Orientalem plagam, et intima gentium penetrans, ibique predicationem suam usque ad titulum sue  passionis perducens; lanceis enim transfixus occubuit in Calamina ciuitate Indie, ubi et sepultus est in honore.



CAPUT LXXu.

133. Bartholomeus apostolus, nomen ex Syra lingua suscipiens, Lycaoniam in sorte predicationis accepit, atque Euangelium iuxta Mattheum apud Indos in eorum linguam conuertit. Ad ultimum in Albano [Al. Abano] Maioris Armenie urbe, uiuens a crudelissimis  gentibus barbaris decoriatur, sicque terre conditur.



CAPUT LXXuI.

[1Kb] 134. Mattheus apostolus et euangelista, qui etiam ex tribu sua Leui sumpsit cognomen, ex publicano a Christo electus, ex peccante translatus. Hic primum quidem in Iudea euangelizat, postmodum in Macedonia predicat, requiescit in montibus Parthorum.



CAPUT LXXuII.

135. Iacobus Alphei, episcopus Ierosolymorum primus, cognomento Iustus, sororis matris Domini filius, unde et frater Domini uocatus, homo lucis et operarius ueritatis, tanteque etiam sanctitatis, ut fimbriam uestimenti eius certatim cuperent attingere populi.

136. Hic, dum in Ierusalem Christum Dei Filium  predicaret, de templo a Iudeis precipitatus, lapidibus opprimitur, ibique iuxta templum humatur. Quem Iosephus tante sanctitatis et uenerationis in Iudea perhibet exstitisse, ut propter eius interfectionem Ierosolyma credatur esse diruta.



186 CAPUT LXXuIII

[1Kb] 137. Iudas Iacobi frater in Mesopotamia, atque interioribus Ponti euangelizans, feras et indomitas gentes, quasi belluarum naturas suo dogmate mitigat, et fidei dominice subiugat, sepultus est autem Berytho Armenie urbe.



CAPUT LXXIX.

138. Matthias, de septuaginta discipulis unus, et pro Iuda Iscarioth duodecim inter apostolos subrogatus, electus est sorte, et solus sine cognomine. Huic datur  Euangelii predicatio in Iudea.



CAPUT LXXX.

[1Kb] 139. Simon Zelotes, qui prius dictus est Chananeus, zelo Domini feruens, par in cognomento Petri, et similis in honore, accepit Aegypti principatum, et post Iacobum Iustum cathedram tenuit Ierosolymorum. Post annos autem centum uiginti meruit sub Traiano per crucem sustinere martyrii passionem. Iacet in Bosphoro.



CAPUT LXXXI.


[1Kb] 140. Hi fuerunt Christi discipuli, predicatores fidei, et doctores gentium, qui cum omnes unum sint, singuli tamen eorum propriis certisque locis in mundo ad predicandum sortes proprias acceperunt.

141. Petrus namque Romam accepit, Andreas Achaiam, Iacobus Hispaniam, Ioannes Asiam, Thomas Indiam, Mattheus Macedoniam, 187 Philippus Galliam, Bartholomeus Lycaoniam, Simon Zelotes Aegyptum, Mathias Iudeam, Iacobus frater Domini Ierosolymam, Iudas frater Iacobi Mesopotamiam.

142. Paulo autem cum ceteris apostolis nulla sors propria traditur, quia omnibus gentibus magister et predicator eligitur. Nam sicut Petro et reliquis circumcisionis est apostolatus datus, ita Paulo preputii in gentibus. Hic autem septem Ecclesiis et tribus  euangelizat discipulis.



CAPUT LXXXII.

143. Lucas Antiochenus, euangelista, et apostolice conscriptor historie, natione Syrus, arte medicus, Greco eloquio eruditus, quem plerique tradunt proselytum fuisse, et Hebreas litteras ignorasse. Hic tamen fuit Pauli discipulus et indiuiduus comes peregrinationis eius.

[2Kb] 144. Quique ab ineunte pueritia castissimus fuit, et euangelice predicationis opus exercuit. Obiit septuagesimo quarto uite sue anno. Sepultus in Bithynia, cuius quidem ossa regnante Constantino Constantinopolim fuerunt translata.



CAPUT LXXXIII.

[1Kb] 145. Marcus euangelista, Petri discipulus, eiusque in  baptismate 188 filius. Cuius quidem Euangelium nonnulli a Petro Rome dictatum ferunt. Hic, ne ad sacerdotium promoueretur, abscidisse sibi pollicem fertur.

[1Kb] 146. Primus autem Alexandrie cathedram tenuit, primusque Ecclesias Aegyptiorum fundauit, tantis doctrine et continentie uirtutibus florens, ut omnes discipuli Christi eius imitationem sequerentur. Mortuus est octauo Neronis anno in Alexandria, placida quiete sepultus.



CAPUT LXXXIu.


[1Kb] 147. Barnabas, qui et Ioseph, natione Cyprie ciuitatis, a Cyro rege Persarum condite, cum Paulo in gentibus apostolatum adeptus, deinde propter Ioannem discipulum, qui etiam cognomento Marcus appellatur, seiunctus a Paulo, nichilominus euangelice predicationis iniunctum sibi opus exercuit.



CAPUT LXXXu.

[1Kb] 148. Timotheus Ephesiorum episcopus de ciuitate Listrensium, patre Greco, id est, ethnico, matre autem Iudea, ut refert Apostolus dicens: Quia habitauit fides in auia tua Loide, et matre  tua Eunice, certum autem scio, quod in te quoque.

[1Kb] 149. Hic autem fuit discipulus Pauli, eiusque spiritualis filius, quem puerum prope secum idem Paulus assumpsit. Qui pudicus et uirgo permansit, quique apud Ephesum in monte qui uocatur Phion, cum magno honore sepultus quiescit.



189 CAPUT LXXXuI.

[1Kb] 150. Titus, Pauli discipulus, et in baptismo filius, natione Grecus, ex gentibus solus a Paulo apostolo post Euangelium circumcisus, quem ad instruendas Crete Ecclesias prefatus reliquit Apostolus. Ibique in pace defunctus est, atque sepultus.





SANCTI ISIDORI HISPALENSIS EPISCOPI IN LIBROS uETERIS AC NOuI TESTAMENTI PROeMIA. 



190 Prologus.

 [49Kb] 1. Plenitudo Noui et ueteris Testamenti, quam in canone catholica recipit Ecclesia, iuxta uetustam priorum traditionem ista est.

[1Kb] 2. In principio uidelicet, quinque libri Moysi, Genesis, Exodus, Leuiticus, Numeri, Deuteronomium,  id est, recapitulatio legis et quasi secunda lex.

[2Kb] 3. Huic succedunt libri Iesu Naue, Iudicum, et libellus cuius 191 est titulus Ruth, qui non ad historiam Iudicum, ut Hebrei asserunt, sed magis ad principium Regum pertinere uidetur.

 [53Kb] 4. Hos sequuntur quatuor libri Regum. Quorum quidem Paralipomenon libri duo e latere annectuntur, quia earumdem gestarum rerum continent causas que in libris Regum esse noscuntur,

[2Kb] 5. Quanquam et alia sunt uolumina que in consequentibus diuersorum inter se temporum texunt historias, ut Iob liber, et Tobie, et Esther, et Iudith, et Esdre, et Machabeorum libri duo.

192 [2Kb] 6. Sed hi omnes, preter librum Iob, Regum sequuntur historiam, deinceps Iudeorum annales suis quibusque temporibus persequuntur, continentes tristia, siue leta, que post excidium Ierusalem iudaico populo acciderunt.

7. Ex quibus quidem Tobie, Iudith, et Machabeorum  Hebrei non recipiunt. Ecclesia tamen eosdem inter canonicas scripturas enumerat.

[2Kb] 8. Occurrunt dehinc Prophete, in quibus est Psalmorum liber unus, et Salomonis libri tres, Prouerbiorum scilicet, Ecclesiastes, et Cantica canticorum. Duo quoque illi egregii, et sancte institutionis libelli, 193 Sapientiam dico, et alium qui uocatur Ecclesiasticus; qui dum dicantur a Iesu filio Sirach editi, tamen propter quamdam eloquii similitudinem Salomonis titulo sunt prenotati. Qui tamen in Ecclesia parem cum reliquis canonicis libris tenere noscuntur auctoritatem.

[2Kb] 9. Supersunt libri sedecim prophetarum, ex quibus  quatuor sunt, qui maiora uolumina condiderunt, id est, Isaias, Ieremias, Ezechiel et Daniel.

[1Kb] 10. Reliqui uero duodecim breues sunt, et contigui, et ob hoc uno uolumine coarctati, quorum nomina hec sunt: Osee, Iel, Amos, Abdias, Ionas, Micheas, Nahum, Habacuc, Sophonias, Aggeus, Zacarias et Malachias. Quidam autem Ieremie Lamenta segregantes, de uolumine eius resecuerunt, sicque quadraginta quinque libros ueteris Testamenti suscipiunt.

11. Hinc occurrit Testamentum Nouum, cuius primum Euangeliorum libri sunt quatuor, scilicet, Mattheus, Marcus, Lucas et Ioannes. Sequuntur deinde Epistole Pauli apostoli quatuordecim, id est, ad Romanos, ad Corinthios due, ad Galatas, ad Ephesios,  ad Philippenses, ad Thessalonicenses due, ad Colossenses, ad Timotheum due, ad Titum uero, et ad Philemonem, et ad Hebreos singule.

12. Epistole quoque Ioannis apostoli tres, Petri due, Iude, et Iacobi singule.

 194 13. Actus etiam apostolorum, et Apocalypsis Ioannis. Fiunt ergo in ordine utriusque Testamenti libri septuaginta et duo.

[1Kb] 14. Hec sunt enim noua et uetera, que de thesauro Domini proferuntur, e quibus cuncta sacramentorum mysteria reuelantur. Hi sunt duo Seraphim, qui in confessione sancte Trinitatis iugiter decantantes hymnum erumpunt.

[1Kb] 15. [Figure: [Character] 1Kb] Hec [Forte he] etiam due oliue in Zacaria, que a dextris, et sinistris lampadis astant, atque pinguedine et splendore Spiritus sancti totum orbem doctrine claritate illuminant.

[1Kb] 16. He littere sacre, hi libri integri numero et auctoritate: aliud cum istis nichil est comparandum. Quidquid extra hos fuerit, inter hec sancta et diuina  nullatenus est recipiendum.

17. Disposito igitur ueteris ac Noui Testamenti ordine librorum et numero, nunc cursim breuiterque in eos parua proemia narrationum subiiciamus.



INCIPIUNT PROeMIA.



De Genesi.


[1Kb] 18. Genesis, iuxta fidem historie, describit fabricam mundi, et hominis conditionem, cataclysmum, et diuisionem terre, confusionem quoque linguarum, gestaque omnium patriarcharum, usque ad ingressionem Isrel in Aegyptum.



De Exodi.

[1Kb] 19. Exodus continet Hebreorum seruitutem, ac decem plagas 195 Aegypti, egressum populi, et nubem  protegentem, transitum etiam Rubri maris, mersumque cum curribus Pharaonem, et glorie decantationem, ingressum quoque eremi, cibum manne, [Figure: [Character] 1Kb] quo aliti sunt, percussionem quoque rupis, [Figure: [Hebrew Text] 1Kb] et fluenta in dulcedinem uersa, pugnam Amalec, mandata etiam Decalogi, et arcam Testamenti, dedicationemque tabernaculi et oblationem.



De Leuitico.

[1Kb] 20. In Leuitico autem lex sacrificiorum, hostiarumque  diuersitas, indumenta pontificum, et leuitarum ministeria describuntur: ciborum etiam discretio, et diuerse peccatorum purgationes, uel hostie ordinantur.



De Numeris.

[1Kb] 21. In Numeris uero egresse de Aegypto tribus enumerantur, protectionesque eorum, perfectorum etate uirorum, qui egressi sunt de Aegypto, computatio tenetur inserta, Prophetia Balaam, quadraginta  quoque duarum per eremum mansionem sacramenta signantur.



De Deuteronomio.

[1Kb] 22. In Deuteronomio autem, que est secunda lex, narrantur ea que inter Pharan, et Tophel, et Laban, et Naseroth, usque ad Cades Barne fuerunt populo dicta a Moyse: mandata, uidelicet, atque promissa, maledictiones peccatorum, et promissiones beatitudinis. Ibi canit canticum Moyses. Ibi dat benedictionem  filiis Isrel; ibique, terra repromissionis conspecta, moritur atque sepelitur.

[1Kb] 23. Nonnulli autem Hebreorum quatuor tantum libros computant legis, id est, Genesim, Exodum, Leuiticum, Numeros. 196 Deuteronomium autem repetitionem eorumdem librorum, et quasi quoddam legis meditatorium dicunt. Ea duntaxat ratione, pro eo quod illi quatuor proprias rerum gestarum continent causas, iste uero omnium.



De Iosue.

[1Kb] 24. In Iesu Naue libro filii Isrel, duce Iesu, Iordanem transeunt, ac secundo circumciduntur, subuersisque dehinc Chananeorum gentibus, diuisione terre eorum hereditatis sortes suscipiunt.



De libro Iudicum.


[1Kb] 25. In libro Iudicum continentur peccata et seruitutes Isrel, exclamationesque populi, et miserationes Dei. [Figure: [Character] 1Kb] Describuntur prospera, atque aduersa bellorum [Figure: [Hebrew Text] 1Kb] .



De libro Ruth.

[1Kb] 26. Liber Ruth eiusdem Moabitidis texit historiam, de cuius stirpe familia Dauid descendit. Hunc Hebrei libellum ad Iudicum librum subiungunt, pro eo quod in diebus Iudicum gesta esse commemorant que in eo scripta sunt; at contra Latini, pro eo quod genus regis Dauid retexat, ortum ex eadem Moabitide Ruth, ad corpus libri Regnorum ueracius eum pertinere contendunt.



De libro Regum.

 [2Kb] 27. Regum liber, quanquam apud Latinos propter  prolixitatem sui 197 in quatuor partibus sit desectus, apud Hebreos tamen in duobus diuisus est uoluminibus. Quorum primus Samuel scribit, arcam Domini a Iudeis transisse ad gentes, Heli quoque sacerdotium in Samuel mystice fuisse translatum et in Dauid Saulis regis imperium.

[1Kb] 28. Malachim uero reges Iudee, et Isrelitice gentis, gestaque eorum per ordinem digerit temporum, ipsum quoque Isrel ob errorem idololatrie narrat in Assyrios transmigratum; ad extremum edocet uenisse Nabuchodonosor in Ierusalem, captiuumque duxisse principem, ac populum, et subuertisse urbem et templum.



De Paralipomenon.

[1Kb] 29. Paralipomenon apud Hebreos sub unius libri  uolumine continetur, appellaturque ab eis Dibrehaiamin, id est, uerba dierum, apud nos autem propter prolixitatem sui in duabus decisus est partibus. Hec est autem historia ordinem generationum et temporum continens. In qua scilicet non parua sanctarum Scripturarum eruditio continetur.

[1Kb] 30. Namque in historia ueteris Testamenti in locis suis aut omnino 198 omissa sunt, aut fortasse non plene digesta, in isto summatim ac breuiter explicata sunt, cuius quidem series e latere legis, siue Regnorum adiuncta procedit, perueniens ad illud usque tempus quo et regnorum textus finitur. [Figure: [Character] 1Kb] Namque ab exordio fabrice mundi incipiens, protenditur per ordinem rerum gestarum usque ad ruinam Ierusalem in annis tribus mille septuaginta duobus  per generationes septuaginta duas.



De libro Iob.


31. Iob liber continet eiusdem sancti uiri damna, funera, uel flagella, et contumeliosa consolantium dicta, lamenta quoque eius, in quibus totius mundi deplorat miseriam; consolationes etiam Dei ad eum per turbinem, eiusque duplicem bonorum in fine remunerationem. Hic autem ex suis passionibus et uerbis Christi expressit imaginem; coniux uero eius carnalium typum designat, qui, intra Ecclesiam positi, uitam spiritualium moribus suis scandalizant.

[1Kb] 32. Amici uero eius speciem prebuerunt hereticorum, figuramque dogmatum peruersorum. Porro Eliu, qui aduersus Iob graui exprobratione innititur, significat eos qui intra sanctam Ecclesiam arroganter predicant, et per tumorem cordis ac scientie fastum,  quidquid proferunt superbie exemplis ostentant.



De Psalterio.

[2Kb] 33. Liber Psalmorum, quanquam uno concludatur uolumine, 199 non est tamen editus uno eodemque auctore. Decem enim prophete sunt qui eos diuerso tempore scripserunt, id est, Moyses, Dauid, Salomon, Asaph, Eman, Ethan, Idithun, et filii Core Asir, Elcana, Abiasaph, siue Esdras. Nonnulli etiam Aggei et Zacarie esse existimantur.

[1Kb] 34. De iis autem qui sine titulis sunt, traditio ueterum talis est, ut cuius auctoris prescriptio precesserit, ceteri, qui sine titulo sequuntur, ipsius esse credantur. Est autem hic liber allegoricis ac typicis sacramentis signatus; specialiter autem, quod natus,  quod passus, quod resurrexit Christus, pene hoc omnium psalmorum resonat organum.

[1Kb] 35. Sciendum autem quod apud Hebreos omnes  psalmi permisti fuerunt, et inordinati, quos tamen prius Esdras in unum uolumen cegit, et in ordinem, numerumque disposuit, ac perocculto mysterii sacramento aliis alios pretulit ordine, dum posteriores uideantur in tempore. Nam secundum historie cursum tertius psalmus quinquagesimo posterior est, sed propter mysterium in 200 ordine prior est. Sic enim habentur et ceteri, quia Spiritus sanctus eos preordinauit, ut uoluit.



De libris Salomonis.

[1Kb] 36. Salomon tria uolumina edidit: primus ex his Prouerbiorum liber est; secundus, qui appellatur Ecclesiastes; tertius, cuius titulus est Cantica canticorum. In quibus quidem tribus libris trium generum disciplinas composuit, quibus ad rerum scientiam  peruenitur. In primis namque ethicam, id est, moralem; post hec physicam, que qualitatem nature comprehendit; ad ultimum theoricam, id est, contemplatiuam. In Prouerbiis enim moralia docens, per communem quemdam loquendi usum altiorem intelligentiam edidit, conseruationemque mandatorum et doctrine celestis institutionem succinctis uersibus breuibusque sententiis coaptauit.

37. Sunt autem prouerbia sub uerbis aliis res alias explicantia, uel significantia, que aliter quam dicuntur intelliguntur, plus in uirtute sententiarum quam in sono uerborum, que Greci paremias uocant. In Ecclesiaste uero rerum naturam discutiens, cuncta in mundo caduca et uana esse reprehendit [Forte, deprehendit]; rerumque omnium fragilitate  perspecta, renuntiare mundo admonuit.

[33Kb] 38. In Canticis autem canticorum supergressus uisibilia, atque contemplans ea que sunt celestia,  uel diuina, sub specie sponsi et sponse, Christi Ecclesie unitatem declarat, atque animam ad 201 amorem celestium excitans prouehendam ad consortium Dei prouocat. Illud etiam non est omittendum, quod a doctoribus nostris traditur, apud Hebreos hanc fuisse obseruationem, ne cuiquam librum hunc legere permitterent, nisi uiro iam perfecte scientie, et laborate fidei, ne forte per imbecillitatem infantie, et fidei imperitiam, non tam erudiret cognitio lubricas mentes, quam potius ad concupiscentias corporales conuerteret.

[1Kb] 39. Omnes enim Scripturas a doctoribus eorum tradi pueris solitum est, etiam eas quas deuteroseis uocant. Quatuor tantum ista ad ultimum reseruari, id est, principium Genesis de mundi creatione, Ezechielis  quoque principia, in quibus de cherubim scripsit, et finem eius, in quo templi descriptio continetur, et Cantica Canticorum.



De libro Sapientie.

[19Kb] 40. Liber Sapientie, qui uocatur Panareton, Christi aduentum, qui est sapientia Dei Patris, passionemque eius aperta manifestatione denuntiat. [Figure: [Character] 1Kb] Hunc edidit iehsu, filius Sirach, in quo etiam nonnulla uiuendi precepta composuit.



202 De Ecclesiastico.

41. Ecclesiasticus uero morum pene omnium disciplinam, et sancte religionis conuersationem affatim copioseque conscripsit. Dictus est autem Ecclesiasticus, pro eo quod in medio cetu populi, id est, coram ecclesia fuerit habitus. Hic enim propter  nimiam sensus similitudinem et eloquii parilitatem  Salomonis titulo prenotatur. Constat autem et hunc librum a Iesu filio Sirach editum fuisse, et inter reliquos sacrarum Scripturarum libros pari habitum ueneratione.



De Isaia.

[1Kb] 42. Isaias propheta, qui interpretatur salus Domini, hic, postquam de altari missus calculus labia eius purgauit, dignus efficitur Spiritus sancti prophetia. Speculaturque duo seraphim in enigmate duorum Testamentorum, cum duodecim alis, id est, apostolis, qui predicatione sua totum mundum uolucri celeritate discurrunt, tegentes faciem et pedes sedentis in throno Dei, id est, occultantes ea, siue que ante seculi fuerunt exordia, siue que post transactam huius mundi figuram futura sunt.

 43. Hic tamen post uisionem Iude et Ierusalem aduersus ceteras gentes, que in cicuitu eius sunt, prophetie conuertit sermonem, et iuxta qualitatem locorum, et uite diuersitatem, que essent eis mala uentura denuntiat. Post captiuitatem enim Ierusalem ruinam Babylonie comminatur.

203 [19Kb] 44. Deinde necem Philisthiim, uastitatem Moab, exterminium Damasci, et Aegypti commotionem, et solitudinem maris deserti, obsidionem quoque Edom, fugam et interitum Arabie, excidium uallis Sion, subuersionem etiam Tyri, siue quadrupedum. Sed figuraliter in uisione Iude Synagoga proiicitur, et Ecclesia Domino copulatur. In ruina Babylonie confusio totius mundi superbiaque arguitur, et finis eius monstratur. In uastitate Moab error  scientie secularis in silentium luctumque mutatur.

 [1Kb] 45. In euersione Aegypti totius mundi idololatrie destruuntur, templique Domini edificatio predicatur. In contritione Philisthiim luctus eorum monstratur, qui abiiciunt iugum Christi, et eleuant se contra scientiam Dei. Porro per Damascum predicatio gentium, et ruina ostenditur populi Iudeorum. Per onus maris deserti huius seculi tentatio declaratur, et que illi uentura sunt ostenduntur.

46. Per Idumeam oritur sol iustitie gentium, et tenebre ueniunt populo Iudeorum. Per Arabiam predicatur aqua baptismatis prebenda iis qui fugerunt gentium errores, uel eorum blasphemias. Per uallem Sion perditio predicatur Ierusalem, et hereticorum, qui de sublimitate Ecclesie ceciderunt. Per Tyrum gentibus predicatur, ut, seculi errore  deposito, ad Christum Dominum conuertantur.

[1Kb] 47. Reliqua uero eius uel de Christo, uel de Ecclesia gentium sunt, siue de consummatione mundi. Prophetauit autem annis ferme LXX, sub regibus quatuor Iude, ordine atque genere sibimet 204 succedentibus, id est, Ozia, Ioathan, Achaz, ad ultimum Ezechia: sub quo pars magna uoluminis eius usque ad calcem texitur prophetie.



De Ieremia

48. Ieremias propheta, qui interpretatur excelsus Domini, simplex in loquendo, et ad intelligendum facilis; qui in omnibus dictis et passionibus suis Redemptoris nostri imaginem pretulit. Hic, postquam in typo Christi regna destruxit diaboli, iustieque uel fidei edificauit imperium, iubetur prophetare  super omnes gentes, Aegyptum uidelicet et Palestinos, Moab et Ammon, Edom et Damascum, et Cedar, et super regna Assur, necnon super Helan, et Babyloniam

49. Inter hec autem uidet uirgam uigilantem diuine correptionis et potestatis. Ollam quoque succensam, id est, Iudaicam plebem igne carnalium desideriorum ardentem. Aspicit et duos cophinos ficorum in prefiguratione duorum populorum.

[1Kb] 50. Descendit et in domum figuli, et uidet diminutionem uasis prioris, et noui instaurationem ad designandum defectum prioris populi, et successionem futuri. Sumit etiam calicem supplicii, atque uniuersis gentibus porrigit. Accipit et lumbare sub exemplo populi Iudeorum, atque putrefactum proiicit  illud in dispersionem trans flumina gentium. Ostendit et calicem aureum Babylonis, per quem  inebriatus est mundus lethifero idololatrie haustu.

51. Iubetur et proiicere in Euphratem uolumen lapidi alligatum, ad demonstrandum interitum Babylonis, uel figuraliter totius mundi. Increpat etiam delinquentes, et ad conuersionem prouocat.

52. Ad ultimum plangit ruinam Ierusalem, templique excidium, et dispersionem gentis; queque non tantum prenuntiauit, sed etiam presentia uidit. Exorsus est autem duodecimo anno Iosie regis Iude eo tempore quo et Olda mulier prophetiaque eius per quatuor reges extensa est, sub Iosia, et Eliacim, et Ioacim, et 205 Sedecia, sub quo euersa est Ierusalem. Annis LXXII et tribus mensibus prophetauit, excepto illo tempore quo post euersam Ierusalem in Aegypto cum populo fuit.



De Ezechiele.


53. Ezechiel, qui in Latinum uertitur fortitudo Dei; hic figurans typice Christum, stat iuxta fluuium seculi, et preclara contuetur mysteria.

54. Cernit similitudinem glorie Dei, et quatuor animalia in similitudinem euangeliorum, et rotas se inuicem continentes in typo testamentorum. uidet et aurigam, id est, Christum, deorsum igne iudicii, sursum electri, id est, diuinitatis fulgore rutilantem. Comedit quoque librum diuine legis, in quo scriptum est lamentum penitentium, et carmen iustorum, et ue eorum qui post peccatum penitentiam non egerunt.

[1Kb] 55. Dehinc accipit laterem, in quo obsessa Ierusalem pictura describitur, uel in quo sub typo Christi  eiusdem Ierusalem, id est, totius Ecclesie, que est e latere Christi formata, mysteria describuntur. Capit et hic propheta somnium sinistri lateris, in typo mortis peccatorum, qui ad leuam positi eterna supplicia sustinebunt: ac demum a sinistro in dextro latere dormire iubetur propter spem eorum qui per mutationem morum resurrectionis gloriam obtinebunt. Aspicit interea et duas uirgas sibimet copulatas, in similitudinem circumcisionis, et gentium, siue aquilam sub Nabuchodonosor, uelut Antichristi figura, magnis alis, et uolucri celeritate totius mundi imperia occupantem.

56. Plangit preterea sub specie principis Tyri beatitudinem diaboli, quam amisit, et ruinam eius magnam [Forte, magna] cum lamentatione deplorat.  Ad ultimum, arundinem uel funiculum gestans metitur sub specie sanctorum mystice Ierusalem.

 [1Kb] 57. Inter hec mystica subiicit quedam moralia, falsos criminatur prophetas, atque speculatoribus precipit ne reticeant malitiam. Quatuor etiam ultionum penas peccatoribus predicat, animasque redire ad corpora sua prophetat. Ostendit quoque unumquemque 206 pro se rationem Domino redditurum, nec in progeniem posse ultra diffundi labem paterni delicti.

[1Kb] 58. Obiurgat inter hec sub Oolla et Oolliba omnem turpitudinem Samarie et Ierusalem; natiuitatemque obiicit contumeliosam. Sepe etiam ad penitentiam captiuos prouocat populos, et post preuaricationem admonet populum redire conuersum. Hic autem etatis sue anno 35, et captiuitatis quinto in Chaldea exsulans prophetauit: ibique uaticinium  consummauit.



De Daniele.

59. Daniel, qui interpretatur iudicium Dei, quique etiam de Christo cunctorum manifestior prophetarum est. Denique iste non solum uenturum predicauit, ut ceteri, sed etiam et tempus incarnationis et passionis per ordinem regum et numerum definiuit annorum, ita ut potius non uideatur futurum predicere, sed quasi transacta narrare. Hic autem quatuor regnorum cernit frequentius uisiones, eorumque differentias sub diuersis imaginibus intromittit.

[2Kb] 60. De Antichristo quoque ostendit quod ipse sit cornu pusillum, id est, paruo tempore regnaturus, [Figure: [Character] 1Kb] et, decem regibus subiugatis, solus postremis temporibus regnaturus. [Figure: [Character] 1Kb] De consummatione Ierusalem  uel mundi plura scribit, siue de die iudicii, et regno sanctorum. In fine autem uoluminis prophetie sue Susanne historiam et Belis draconisque fabulas ponit.

61. Hic autem liber apud Hebreos Hebraicis quidem litteris, 207 sed Chaldaica lingua scriptus est. Prophetauit autem in Babylone, quando et Ezechiel.



De Osee.

[1Kb] 62. Osee propheta, qui intelligitur saluans, in duodecim prophetis primus, profundior reliquis in sententiis,  et operosior intellectu. Iste ad eas tribus que uocantur Ephraim et Samaria, domum Ioseph et Isrel, loquitur, sed per Ephraim hereticos arguit, qui recedentes ab Ecclesie unitate, participes facti sunt idolorum.

[1Kb] 63. Per Samariam autem eorumdem hereticorum demonstrat figuram, qui preceptorum Dei custodes esse mentiuntur, et sub pretextu ueritatis mendacium colunt. Hic historialiter Iudeos in Christo ultimo tempore credituros pronuntiauit. Tertium quoque resurrectionis dominice diem predixit. Prophetauit autem in diebus Ozie regis Iuda, siue Ieroboam regis Isrel, quando et Isaias.



De Iele.

64. Iel propheta, qui interpretatur incipiens. Iste,  ad Iudam tantum et Ierusalem uaticinium proferens, in principio sui uoluminis, post uoluptuosa conuiuia ad luctum prouocat Ierusalem, excidiumque eius pronuntiat. Predicat quoque uocationem gentium, et super congregatos credentes superuenturum Spiritum sanctum. Prophetauit autem sub Ioatham rege Iuda, quando et Micheas.



De Amos.

[1Kb] 65. Amos, qui interpretatur onus, uaticinauit in Samariam et Ierusalem, tria et quatuor scelera gentium sub totius mundi figura describens. Primum itaque scelus, quia omnes in Adam peccauerunt. Secundum, quia insitam nature legem immemores rationis 208 non intellexerunt. Tertium quoque  eorum qui date legi non obedierunt. Quartum inexpiabile eorum qui in Christo non crediderunt, pro quibus sceleribus intonat Dominus ignem, id est, sententiam eterni iudicii illaturum.

[2Kb] 66. Hic autem aduentum Christi sub dominica uoce ita predicat: Ego firmans tonitruum, et creans spiritum, et annuntians in hominibus Christum. Reliqua autem, que de Amasia et Ieroboam, siue Isrel loquitur, tropologice ad hereticos sunt referenda. Prophetauit autem sub rege Ozia, eo tempore quo Osee et Isaias.



De Abdia.


[10Kb] 67. Abdias, qui interpretatur seruus Domini, inter omnes prophetas breuior numero uerborum, sed gratia mysteriorum equalis. Iste contra Idumeam loquens increpat mystice superbiam Edom, prioris uidelicet populi audaciam, quod Iacob fratrem suum, id est, Christum ex Hebreorum stirpe creatum occiderit. In monte autem 209 Sion, que est Ierusalem, futuram salutem et Sanctum, qui est Christus, annuntiat, atque in monte Esau, per quem figuratur ecclesia gentium, futurum intonat Domino regnum. Prophetauit sub Iosia rege Iuda, quando et Micheas.



De Iona.

[1Kb] 68. Ionas, qui interpretatur columba, tam sermone quam naufragio suo passionem Christi mortemque,  et resurrectionem, figurat, siue quod de naui in mare, tanquam de cruce in terram, proiectus est, siue quod, in uentre ceti exceptus, tanquam in sepultura terre tribus diebus ac noctibus reconditus est, uel quod in figura Niniue penitentiam mundo predixerit. In sequentibus autem typum gerit Iudeorum, qui salutem gentium, non tantum aduenire noluerunt, sed dum uenit, inuisi [Al., inuidi] sunt. Niniue quoque gentium significat speciem, Ionas uero in hoc loco Iudeorum.

[1Kb] 69. Nam quemadmodum Niniuitarum salus ad emulationem prouocauit Ionam, ita redemptio gentium scandalum exstitit Iudeorum. Merito et contra Orientem ciuitatis sedisse legitur sub umbra hedere, quia eadem plebs separans se a salute Ecclesie,  dolore tabida, contra Christum, id est, Orientem Ecclesie, linguam suam mouere nititur, sedens  sub umbra legis, que umbra a uerme arefacta est, quia, adueniente Christo, uetera transierunt, et ecce facta sunt omnia noua. Prophetauit autem sub Ozia rege Iuda, quando et Osee, et Amos, et Isaias prophetauerunt.



De Michea.

[1Kb] 70. Micheas propheta interpretatur quis iste? Comminatur Samarie iram Domini ob causam simulacrorum, interitumque populo Isrel 210 uenturum denuntiat. Locum etiam in quo nasceretur Christus demonstrat. Prophetauit autem sub Iosia, quando et Sophonias.



De Nahum.

[2Kb] 71. Nahum, qui est consolator, simulacra gentium exterminanda pronuntiat, necnon urbem sanguinum  Ierusalem, post cuius interitum pedes annuntiantis pacem, id est, Saluatoris aduentum proclamat.



De Habacuc.

[1Kb] 72. Habacuc, amplexans, siue luctator fortis, in principio uoluminis sui describit diabolum cum membris ac moribus suis; in fine uero prenuntiat aduentum passionemque Saluatoris.



De Sophonia.

73. Sophonias, speculator mysteriorum Domini, et abscondens, cernit captiuitatem urbis Ierusalem a Romanis futuram, per uocem clamoris a porta piscium, et per collium contritionem, id est, montis Sion, qui est collis Ierusalem; necnon et aliarum gentium euersionem predicat, terroremque diuini iudicii intonat.

 74. Loquitur etiam contra Moab et Ammon, sed per ipsos tanquam finitimi populo Dei, et proximi  catholicis sacramentis, 211 heretici arguuntur. Hic tertium diem resurrectionis Christi prophetat, atque in aduentu Christi totum orbem sub uno iugo Domino seruiturum annuntiat. Prophetauit autem sub Iosia, quando et Ieremias.



De Aggeo.

75. Aggeus, qui interpretatur solemnis. Hic in uaticinii sui textu templum Domini restaurandum precepit, contritionem predicat gentium, uel commotionem totius mundi predicit, ac sub figura Zorobabel Christi uaticinatur aduentum. Septuagesimo autem anno captiuitatis populi prophetauit, duobus tantum mensibus Zacariam uaticinio suo precedens.



De Zacaria.

 [1Kb] 76. Zacarias, qui nominatur memoria Domini, postquam iam Domini patribus prophetauit, uidit uirum sedentem super equum rufum, in figura corporis Christi, roseum sanguine passionis, siue myrteta, gentium populum significantia; aspicit et cornua quatuor, siue fabros in figura gentium, que Iudam et Isrel dispergentes, graui pondere depresserunt.

[1Kb] 77. Intuetur similiter et Iesum, sordibus carnis et mortalitate uestitum, quibus ablatis, indutum immortalitate et gloria. Cernit et lapidem, qui est Christus, septem habentem oculos, id est, septiformis spiritus plenitudinem. Inter hec intuetur torrem et titionem exstinctum, id est, diabolum. Candelabrum uidet in figura Christi cum lucernis septem, que sunt Ecclesie; necnon et duas oliuas, ad dexteram  et ad sinistram candelabri positas, duorum Testamentorum typum significantes.

[1Kb] 78. Assumit quoque idem duas uirgas funiculi et decoris in typo Iudeorum et gentium. Aspicit deinde duas mulieres, id est, hereticorum plebes, siue Iudeorum, in alis suis leuantes amphoram, id est, diabolicam doctrinam, massamque plumbi, quod est 212 pondus peccati grauissimum, siue uolumen uolans, in quo peccata hominum et supplicia describuntur.

[1Kb] 79. uidet et quadrigas quatuor, uno predicationis euangelice iugo currentes. Post hoc aspicit equos missos ad predicationem mundi: primum rufum, passione martyrii. Secundum nigrum, squalore penitentie. Tertium album, candore baptismatis. Quartum  uarium, expositione et doctrina fidei. Cernit quoque et tubas, sanctorum gestantes figuram, per quas Dominus mundo canit, atque angulum, in quo duo ex aduerso populi coniunguntur, siue paxillum, figuraliter Christum, infixum in cordibus populorum,  describit et pastorem, Antichristum, opus et intentionem in sinistro habentem.

80. Equum quoque in figura plebis hereticorum, et ascensorem eius diabolum. Predicat etiam fontem in domo ueri Dauid, patentem in lauacro regenerationis. Alia quecunque scribit, aut de aduentu Domini, aut de eius passione sunt, aut de seculi fine, siue iudicio. Prophetauit autem secundo anno Darii regis Medorum, iisdem temporibus quibus et Aggeus, anno septuagesimo desolationis templi et captiuitatis populi.



De Malachia.

[1Kb] 81. Malachias, qui interpretatur angelus Domini, in principio uaticinii sui demonstrat odium Iudeorum in Esau, et dilectionem iunioris populi in Iacob.  In sequentibus autem ueteres Iudeorum uictimas reprobat. Et sacrificium transferri ad gentes annuntiat. In fine uero aduentum Domini, diem quoque iudicii iustorumque premia, et impiorum penas. Ioannem etiam predicat ante primum aduentum Domini missum, et Eliam ante secundum aduentum annuntiat esse mittendum.

[1Kb] 82. Inter hec nonnulla moralia et disciplinis congruentia explicat, in quibus corripit populum, siue sacerdotes despicientes nomen Domini, atque eius sacramenta pollutis oblationibus et sacrificiis 213 uiolantes. Premonet etiam episcopos doctos, et sine macula esse debere, et citra personarum acceptionem populos ueritatem instruere; discordes quoque arguit, decimas et primitias reddendas in  predicatoribus a populis Ecclesie precipit.

[1Kb] 83. Obiurgat et eos qui coniuges suas despiciunt, et aliarum amore nectuntur. Similiter et illos qui, miseriam suam dolentes, felicitatem laudant eorum qui huius mundi prosperis perfruuntur. Prophetauit autem nouissimus in Babylone, quando Aggeus et Zacarias.



De Esdra.

[1Kb] 84. Esdras scribit populum, expleto captiuitatis tempore, imperante Cyro rege Persarum, in Ierusalem fuisse reuersum; ac sub Zorobabel et Iesu filio Iosedech, sacerdote magno, siue Nehemia, muros Ierusalem templumque et altare renouatum, ius quoque sacerdotum restitutum, et sancte religionis cultum, multisque opibus gentium principumque  Persarum muneribus perornatum.



De Machabeis.

85. Machabeorum libri, licet non habeantur in canone Hebreorum, tamen ab Ecclesia inter diuinorum uoluminum annumerantur historias. Prenotant  autem prelia inter Hebreorum duces gentesque Persarum, pugnam quoque Sabbatorum, et nobiles Machabei triumphos, fedus quoque amicitiarum cum Romanorum ducibus, actaque legationum.



De quatuor Euangeliis.

[1Kb] 86. Euangeliorum predicatio, quamuis quadrifaria sit, una est tamen, 214 quia ex uno eodemque ore Diuinitatis processit. Hec sunt enim quatuor flumina, de uno paradisi fonte manantia, que quadrupli unione decurrunt, ac per totum mundum celestis predicationis ministrant fluenta, gratie ac fidei uirorem infundunt.

[1Kb] 87. Hec est illa in Zacaria quadriga Domini, in qua per omnem orbem euectus leni iugo colla sibi  cunctarum gentium subiicit. Hi sunt etiam, et quos sub quatuor animalium specie uisio prophetalis descripsit, id est, hominis, leonis, bouis et aquile.

[1Kb] 88. Namque primus, scilicet Mattheus, ut homo, ordinem humane natiuitatis designat. Secundus, scilicet Marcus, ad instar rugientis leonis statim in principio sui diuine potestatis fortitudinem intonat. Tertius, scilicet Lucas, uictimam sacerdotis premittens, quasi uituli mortem insinuat. Quartus, scilicet Ioannes, more aquile aspectans celum, terram auidus transuolat, atque natiuitatem uerbi occulta mysterii intelligentia penetrat; sed ex his tria illa animalia, que in terra gradiuntur, actualem uitam sequentes, ea tantummodo persecuti sunt que homo Christus in terris temporaliter gessit. Quartum  autem animal contemplationis acie celestia inspicit, et pauca operum, plurima diuinitatis sacramenta digessit.

[1Kb] 89. [Figure: [Character] 1Kb] Mattheus itaque in principio regalem Christi sequens prosapiam, et moralem, tamen deinceps potius disciplinam secutus, pauca signorum et plura uiuendi precepta composuit. Item Marcus abbreuiator Matthei, ea que in itinere ad rationem uite regende docebat Petrus, ueloci stylo retexuit, gradiens pariter 215 inter Lucam atque Mattheum,  plura tamen ex Mattheo commemorat, non tantum rerum, sed et uerborum ordinem seruans.

90. Lucas uero historie magis ordinem tenens, copiosius ceteris gestorum Christi uirtutes enuntiat. Ad ultimum Ioannes, naturalia explicans, transuolauit celos, et angelos, uerbumque Dei reperit, et in principio fuisse annuntiauit.

[1Kb] 91. Ex his primus et ultimus ea predicauerunt que ex ore Christi audierunt, uel que ab illo facta uel gesta audierunt. Reliqui medii duo ea tantummodo que ab apostolis cognouerunt: quorum quidem Mattheus Euangelium in Iudea primus scripsit, deinde Marcus in Italia, tertius Lucas in Achaia, ultimus Ioannes in Asia. Ex quibus solus tantum Mattheus predicationis sue historiam Hebraico perstrinxit  stylo. Reliqui uero Greci sermonis eloquio ediderunt.



De Epistolis Pauli.

[1Kb] 92. Paulus apostolus quatuordecim Epistolis predicationis sue perstrinxit stylum. Ex quibus aliquas propter typum septiformis Ecclesie septem scripsit Ecclesiis, conseruans potius nec excedens numerum sacramenti propter septiformem sancti Spiritus efficaciam. Scripsit autem ad Romanos, ad Corinthios, ad Galatas, ad Ephesios, ad Philippenses, ad Colossenses, ad Thessalonicenses, ad Hebreos, reliquas uero postmodum singularibus edidit personis, ut rursus ipsum illum septenarium numerum ad sacramentum unitatis conuerteret.

[1Kb] 93. Argumenta autem earumdem Epistolarum hec  sunt: imprimis Romane plebis fidem collaudat; Corinthios gemina doctrina 216 castigat, apud Galatas per gratiam fidei excludit opera legis, Ephesios magnificat in fide, quam acceperunt; laudat Colossenses pro eo quod in fide perstiterunt; Philippenses Euangelium custodisse gratulatur; Thessalonicenses, in prima Epistola, fide creuisse et operibus, in secunda, persecutiones tolerasse fortiter gloriatur.

94. Instruit quoque per Timotheum et Titum Ecclesias. Philemonem de emendato seruo Onesimo rogat.  Ad ultimum Hebreos, qui in Christo crediderunt, et postmodum persecutionibus Iudaicis territi a fide recesserunt, confortat, atque ad gratiam Euangelii reuocat.



De Epistolis beati Petri.

95. Petrus apostolus scripsit duas Epistolas, que canonice nominantur. Scripsit autem iis qui, ex circumcisione credentes, in dispersione gentium erant, que quidem uidentur quibusdam esse planiores; dum tam profundis replete sint sensibus, ut per eas qui possunt perscrutari diuine scientie sensum, quasi per breue quoddam receptaculum, magnas sententias et magna sibi mysteria reuelari contueantur.

[1Kb] 96. [Figure: [Character] 1Kb] In prima autem Epistola scribit regenerationis potentiam, et prophetas, qui prenuntiauerunt  futuram Ecclesie in passionibus tolerantiam. Admonet deinde pontifices in castitate uiuere, et, ut paruulos, sine dolo manere. Demonstrat etiam sanctos lapides esse uiuos, et populum acquisitionis, et regale sacerdotium. Inter hec popularibus bene uiuendi ordinem instituit; hortatur mulieres subditas esse, cultuque pretioso non incedere, uiros quoque ad modicum uxoribus adherere, orationem frequentare, et cum omnibus unanimiter uiuere. Preterea scribit arce mysterium, siue baptismi sacramentum, per quod homo a mundi actibus liberatur.

97. Imperatque fidelibus solius diuine uoluntatis obedire preceptis, nec ultra carnis inseruire desideriis. Docet etiam clerum ac populum sibi ministrare  uicissim, passionesque Christi nullum pauescere; et de domo Dei inchoare iudicium, et coronari sanctos, 217 mansuetudinem quoque et humilitatem alternam inuicem admonet obseruare, insidiasque diaboli omni sollicitudine precauere, adiiciens omne opus bonum incipientis per Deum ad consummationem perduci.

[1Kb] 98. In secunda autem Epistola alloquitur fideles, in hoc mundo quasi interfectos, atque exhortatur omnes de peioribus ad meliora transire. Scribit etiam iustorum memorias refouendas, memoratque pseudoprophetas utriusque Testamenti, qui sunt magistri mendacii. Deinde infert diluuii exemplum ad signandum interitum impiorum, et eorum qui, uoluptatibus peccatorum iniecti, serui corruptionis effecti  sunt.

99. Scribit etiam abundare nouissimis temporibus derisores, et apud Deum mille annos unum diem haberi predicat. Inter hec resurrectionem elementorum, nouitatemque celi et terre. Ad extremum de Epistolis Pauli loquitur, quas cum quidam indocti non intelligunt, prauo eas sensu euertunt.



De Epistola beati Iacobi.


100. Iacobus frater Domini scripsit unam Epistolam, ad edificationem Ecclesie pertinentem, cuius sententie immensam scientie claritatem legentibus uidentur infundere.



De Epistolis beati Ioannis.

101. Ioannes apostolus tres scripsit Epistolas, quarum prima, officium caritatis commendans, tota in amore Dei et fraterna dilectione uersatur.

[1Kb] 102. Secunda quoque, quam Electe domine scripsit, dilectionis hortatur studium; denotat etiam seductores, et ab hereticis admonet declinandum.

218 103. Tertiam autem Caio scribit, in qua collaudat eum in studio ueritatis et opere misericordie; deinde denotat proteruiam cuiusdam Diotrepis, et Demetrio  testimonium perhibet ueritatis.



De Epistola sancti Iude apostoli.

104. Iude Epistola increpat blasphemantes in Christo, et quosdam impudicos sub exemplo impiorum, qui per superbiam et luxuriam sempiternis ardoribus traditi sunt, pro quibus admonet Ecclesiam ut eos arguat, et ad penitentiam cohortetur.



De Actibus apostolorum.

105. Apostolorum historia nascentis Ecclesie fidem opusque describit, cuius quidem scriptor Lucas euangelista monstratur. Continet autem ea que in Iudea uel gentibus per gratiam Spiritus sancti, tam a Petro quam ab aliis apostolis, et specialiter a Paulo, operata uel gesta sunt.



De Apocalypsi.

 [1Kb] 106. Ioannes, postquam scribere septem iubetur Ecclesiis, aspicit filium hominis sedentem in throno, et uiginti quatuor seniores, et quatuor animalia procedentia ante thronum, in dextera quoque sedentis librum septem sigillis signatum, in quo bellum, egestas, mors, clamor interfectorum, finis quoque mundi notatur et seculi.

107. Describit deinde duodena millia seruorum Dei, qui signantur in frontibus; ibi septem angeli tubis canunt sequenti grandine et igne cum sanguine in terra. Tertia quoque pars terre ibi comburitur, et tertia pars maris sanguis efficitur; astraque ipsa rutilantia tertiam fulgoris partem amittunt; ibi de fumo putei locuste producuntur demoniorum, accipientes potestatem ledendi qui non sunt agni cruore  signati.

108. Preterea comedit Euangelista librum Testamenti oris predicatione suauissimum, et operis difficultate amarum. Metiturque celeste templum, describitque uerba uiginti quatuor seniorum, 219 et arcam Testamenti, ac mulierem amictam sole, pugnamque in celis Michelis cum dracone, ruinamque draconis.  Conspicit preterea et Antichristi figuram, habentem capita regni septem, et cornua potestatis, et numerum nominis.

[1Kb] 109. Narrat inter hec et canticum Testamenti nouum, speculaturque angelos gestantes pateras, cernitque similiter interitum bestie, et beatitudinem eorum qui corporis sui uestimenta absque carnis uoluptate  munda seruauerunt. Exsequitur deinde interitum meretricis Babylonie, et nuptias Agni, aduentum iudicii, interitumque Antichristi, et sempiternam punitionem diaboli. Ad ultimum memorat resurrectionem mortuorum, celique nouitatem, et terre, descriptionemque Ierusalem, flumen etiam baptismi mundum, lignumque uite Dominum Iesum Christum.





SANCTI ISIDORI HISPALENSIS EPISCOPI LIBER NUMERORUM QUI IN SANCTIS SCRIPTURIS OCCURRUNT. 



220 CAPUT PRIMUM. Quid sit numerus.


[2Kb] 1. Non est superfluum numerorum causas in Scripturis sanctis attendere. Habent enim quamdam scientie doctrinam, plurimaque mystica sacramenta. Proinde regulas quorumdam numerorum, ut uoluisti, placuit breuiter intimare.

2. In principio autem, quid sit numerus definiendum est. Numerus est congregatio unitatis, uel ab uno progrediens multitudo, cuius quidem uniuersitas infinita est, nec ulla potest multitudine terminari.

[1Kb] 3. Par numerus est qui in duabus equis partibus diuidi potest; impar uero, qui diuidi equis duabus partibus nequit, uno medio uel deficiente, uel superante. Pariter par numerus est qui secundum parem  numerum pariter diuiditur, quousque ad indiuisibilem perueniat unitatem, ut puta, sexaginta quatuor. Habet enim 221 medietatem triginta duo; hic autem sedecim, sedecim uero octo, octonarius uero quatuor, quaternarius duo, binarius unum, qui singularis indiuisibilis est.



CAPUT II. De unitate.

[1Kb] 4. Unitas est pars minima numerorum, que secari non potest. Idem autem unus semen numerorum, non numerus. Ex ipso enim ceteri manant, uel procreantur;  eumdemque solum esse  mensuram,  et incrementorum causam, statumque decrementorum. Nam omnium incrementa ab ipso incipiunt, rursusque usque ad eius unitatem perueniunt.

[1Kb] 5. Nam et post decem, nisi ab uno rursus incipiatur, nequaquam deinceps numerorum incrementa consurgunt. Idem etiam insecabilis est, nec per ullas partes diuidi potest, quia ubique pars est, ubique totus est, ad cuius exemplum unus est Deus, unus est mediator Dei et hominum Homo Christus iehsu. Paraclitus quoque Spiritus unus; una est Mater Ecclesia, fecunditatis successibus copiosa, pro cuius unitatis formula insinuanda angelus ille apud Ezechielem limen porte Ierusalem calamo uno metitur.

[1Kb] 6. Sed et arca Ne desuper collecta in unum cubitum  coarctatur; in latere quoque arce fit ostium unum. Unum est etiam in Ecclesia baptismum; fides eadem una est. Mundus idemque unus. Solis etiam, quem cernimus, lumen unum. Quam unitatem rite sapientes huius mundi concordiam, uel pietatem, amicitiamque dixerunt, quod ita nectatur, ut non secetur in partes.

[1Kb] 7. Itaque quia diuisionem sui unitas non capit, deinde cum unum factum in quocunque defluxerit, licet eius linea insecabilis, ac sine una latitudinis significatione habeatur, tamen coniunctis binarium  reddet.



222 CAPUT III. De binario numere.


[1Kb] 8. Binarius numerus prima numerorum procreatio, primaque est forma, parilitatis corporatio, motusque primi, sociusque precedentis, et frater, est etiam medietatis capax. Nam bona malaque participat quadam discordia, qua sibi inuicem aduersantur; utpote que prima poterit ab adherente separari, ut bina illa et munda que figuraliter introducuntur in arcam, que quidem, dum ex parilitate consistant, in se tamen mystice uidentur esse diuisa.

9. Ad hoc genus pertinent et illi duo in agro, qui inuicem discernuntur, quia, adueniente seculi tribulatione, ex ipsis quidam pertinent in fidem, et rursum uocantur, quidam uero tentationibus cedunt,  atque relicti in profunda laxantur. Preterea concordant et in bonam partem utraque, iuxta quod sunt duo Testamenta legis et Euangeliorum; sunt et due tabule lapidee, in quibus precepta legis scripta sunt, totidemque tube argentee legis et gratie erant, in quibus patres ad promouenda castra canebant.

[1Kb] 10. Duo etiam Seraphim scribuntur, qui ante thronum sedentes, iugiter hymnum decantantes erumpunt; due etiam oliue a dextra leuaque lampadis in Zacaria leguntur. Sunt et duo ubera Testamentorum sponse, id est, Ecclesie in Canticis canticorum; ibi etiam et duo hinnuli gemelli pascuntur inter lilia agri.

11. In Apocalypsi quoque duo testes prophetare iubentur, et in Ieremia duo de cognatione gentis assumuntur.  In Euangelio quoque bini de septuaginta discipulis ante faciem Christi mittuntur, et duo pisces in eremo populo diuiduntur. Duo sunt et caritatis precepta, quibus lex tota pendet, atque prophete. Unde idem numerus societas est, quo uinculo anime connectuntur, et quod minus quam inter duos caritas non habetur. Idem quoque numerus etiam iustitie, quo equis gaudeat pariter ponderatis.

12. Preterea duo sunt et que hominem ad beatam uitam 223 perducunt, fides, scilicet, atque opus; sed fides constat ex diuinitate, opus autem in rectitudine uite; quin etiam et due uite nobis in Ecclesia predicantur, una temporalis, in qua ex fide uiuimus, alia eterna, in qua Deum plena ueritatis intelligentia contemplabimur.



CAPUT Iu. De ternario numero.


[1Kb] 13. Ternarius princeps est imparium numerus, perfectusque census; nam iste prior initium, mediumque finemque sortitur, et centro medietatis principiumque finemque equali iure componit, qui  dum uere constet ex tribus, secundum aliquid tamen unus est, quia tres unum sunt; unum utique in Diuinitate, tres in personarum distinctione; in natura unum, tres in appellatione.

14. Iure ergo hic numerus Trinitatis speciem significat; eodem namque numero in toto orbe sacrosancta Trinitas atque Diuinitas predicatur, eodemque numero trisagion hymnus ab angelis in celestibus canitur. Arca etiam diluuii tricamerata construitur, ex tribus filiis Ne cuncte gentes post diluuium reparantur. Hic etiam numerus decies multiplicatus altitudinem arce mystica ratione concludit, centies computatus eiusdem longitudinem efficit; cuius quidem numeri exempla in sacris eloquiis copiosa sunt.

 15. Tres namque angelos Abraham sub Trinitatis imagine uidit; tres Isaac puteos effodit; tres Iacob uirgas in aquas ob aspectum pecorum misit; trina dies Ionam in corde ceti gestauit; tribus diebus per penitentiam Niniuitarum populus Dei iram mitigauit. In Euangelio autem tribus seruis sumptum Dominus credidit. Lazari quoque mortem idem post triduum superauit. Dilectionis fermentum euangelica mulier in satis tribus abscondit.

16. Tertio Deus, ut calix passionis transiret, orauit. Tertio Petrus Christum negauit. Tertio idem confitendo amauit. Tribus diebus Dominus noster Redemptor in sepulcro quieuit. Tertio 224 se discipulis, cum a mortuis resurrexisset, ostendit. In tribus etiam tria sunt que commendat Apostolus, in quibus omnis  prophetia constat, fides, spes et caritas. Tres sunt euangelici fructus, primus, qui et centenus, martyrum; secundus, sexagenarius, uirginum; tertius, tricenarius, coniugatorum.

17. Tria sunt etiam et que [Forte, ea que] in Deum non cadunt, mensura, locus et tempus. Tres sunt species anime, siue motus, cupiditas, ira, uel ratio. Sacre legis lingua triplex est, Hebrea, Greca, et Latina. Triplex est etiam intelligentie sensus, historicus, moralis et mysticus. Unde et philosophi mundi tres sapientie partes esse dixerunt: physicam, que naturalis; logicam, que rationalis; ethicam, que moralis.

[1Kb] 18. Tria sunt et apud musicos genera sonorum, uox, flatus et pulsus: uox in faucibus, flatus in tibiis,  pulsus uero in citharis. Porro genera rationabilium creaturarum tria sunt, angelorum in celo, hominum in terra, spirituum immundorum. Tria sunt inter hec tempora mundi, ante legem, in lege, sub gratia. Tres quoque partes habentur et orbis, Asia, et Europa, uel Libya. Ternis quoque mensibus  anni tempora distinguuntur, et coram tribus testibus actio cuncta finitur.



CAPUT u. De quaternario numero.

[1Kb] 19. Quid quatuor dicam, in quo numero soliditatis certa perfectio est? Nam ex longitudine, et latitudine, et profunditate componitur decas, que plenum efficit; decem enim ex quatuor numeris gradatim surgentibus integratur. Unum enim, et duo, et tria, et quatuor decem faciunt. Similiter et centum ex 225 decade quaternario cumulatus, id est, decem, et uiginti, et triginta, et quadraginta, qui sunt centum. Item ac quatuor numeri mille reddunt; id est C, CC, CCC, CCCC. Sic decem millia, ceteraque eodem incremento complentur.

 20. Numerus autem iste quadratus euangelistarum quatuor deputatur, qui in quatuor partes, uel in angulos mundi fusi sunt. Quanquam et quatuor sunt paradisi flumina, que totum orbem circumfluunt. Arca quoque Ne quadratis lignis construitur. Testamenti denique arca quatuor aureis circulis uehebatur.

21. uestis etiam sacerdotalis in lege quatuor coloribus, id est, hyacintho, bysso, cocco, purpuraque ex auro contexitur. Preterea et quatuor uenti terre in Ezechiele aspirant, ut in figuram future resurrectionis arida ossa consurgant; totidemque uenti celi, id est, angelice potestates, apud Danielem pugnantes, irruunt in mare huius seculi magnum. Idem quoque Daniel quatuor regna mundi sub  diuersis figuris exponit.

[1Kb] 22. Similiter Zacarias quatuor cornua regnorum totidemque fabros describit, et quatuor quadrigas Euangelii, missas in quatuor cardines celi. Item apud Ioannem quatuor animalia uultus sibi differentis describuntur, qui in senis alis numerum uiginti quatuor seniorum efficiunt. In creaturis autem rerum quatuor sunt terre partes, quatuor celi frontes, Oriens, Occidens, Septentrio, siue Meridies.

23. Quatuor etiam mundi elementa habentur, ex quibus uniuersa subsistunt, ignis, er, aqua, et terra. Annus quoque quatuor temporibus uoluitur, estatis, autumni, hiemis atque ueris. Ipsa denique hominis natura ex quatuor est elementis concreta, ex  calido et frigido, humido atque sicco. uirtutes quoque animi quatuor scribuntur, iustitia, prudentia, fortitudo  et temperantia; totidemque e contrario uitia, cupiditas, metus, dolor et gaudium.

[1Kb] 24. Mortalium quoque rerum quatuor uite sunt, initium, augmentum, status et declinatio. Quatuor etiam genera animalium in mundo habentur, id est, celestia, pennigera, aquatilia, siue terrestria. Iris et ipse celestis quadricoloris splendore uariatur. Quatuor quoque quadrantibus ratio bissexti colligitur.



CAPUT uI. 226 De quinario numero.

[1Kb] 25. Sequitur Quinarius numerus, qui, siue cum aliis imparibus, siue cum suo genere sociatur, se semper ostendit. Nam quinque per quinquies faciunt uiginti quinque, et quinquies terni quindecim, et quinquies septem triginta quinque; et quinquies nouem  quadraginta quinque. Hic preterea numerus legi est attributus; lex enim quinque libris complectitur [Forte comprehenditur]. Unde etiam et Apostolum in Ecclesia quinque uerba loqui delectat.

26. Sed et quinque cubitis altare in lege per quadrum construitur; totidemque urbes in Isaia Chananea lingua loquuntur. Sunt et quinque uirgines prudentes in Euangelio, sunt et alie quinque fatue. Panes quoque diuisi populo quinque. Mnas preterea quinque et talenta quinque. Item secundum mundi philosophos zone terre quinque, et apud Latinos uocales littere quinque.

27. Sensus quoque corporis quinque, uisus, auditus, odoratus, gustus et tactus; totidemque habitatorum mundi genera, id est, homines, quadrupedes,  uel reptantes, natantes, siue uolantes. Preterea et quinquennio lustrum finitur, olympias quinquennio terminatur.



CAPUT uII. De senario numero.

[1Kb] 28. Senarius numerus primus et perfectus, et partibus suis primus impletur. Nam sextam sui intra continet, quod unus; tertiam, 227 quod duo; et dimidium, quod tres; hec enim summa in unum ducta, id est, unum, et duo, et tria sex faciunt. Nullus autem ante senarium inuenitur qui suis partibus, dum diuiditur, impleatur, cuius perfectio etiam ipso opere mundi clarescit.

[1Kb] 29. Sex enim diebus perfecit Deus opera sua. Primo die condidit Iucem, secundo firmamentum, tertio  speciem maris et terre, quarto sidera, quinto et pisces, et uolatilia, sexto hominem, atque animantia.  Sex etiam dies sunt, quibus etatibus mundus perficitur, quarum prima est ab Adam usque ad Ne, secunda hinc usque ad Abraham, tertia usque ad Dauid, quarta usque ad Transmigrationem, quinta usque ad aduentum Christi, sexta, que nunc etas est, usque in finem mundi.

[1Kb] 30. Annus quoque ipse senario numero consummatur; sexagenarius enim numerus dierum sexta pars est, cuius summa per senarium primi uersus multiplicata, id est, sexies sexaginta, CCCLX. Residui sunt quinque dies, quibus si adiiciuntur quadrane partes, totum senarium numerum faciunt. Siquidem et ipse quadrans ex his consistit.

[1Kb] 31. Idem ipse Senarius numerus quadro et solido quaternario sociatus, horas diei noctisque metitur.  Nam quater seni uiginti quatuor efficiunt. Preterea huius numeri perfectio et in etatibus hominum, et in rerum gradibus inuenitur. Sex enim etatibus cursus mortalium consummatur, hoc est, infantia, pueritia, adolescentia, iuuentute, senectute, senio. Sex sunt et gradus omnium rerum, id est, non uiuentia, ut lapides; uiuentia, ut arbores; sensibilia, ut pecudes; rationabilia, ut homines; immortalia, ut angeli. Nouissimus et summus gradus est, qui est super omnia Deus.

32. Item naturalia officia, sine quibus esse nichil potest, sex sunt; id est, magnitudo, oculi, figura, interualla, status et motus. 228 Item ipsius motus sex differentie sunt. Nam mouemur ante, a tergo, dextra,  leuaque, sursum, atque deorsum. Sunt quoque exempla multa huius numeri in sacris eloquiis. Nam sexto die homo ad Dei formatur imaginem, et sexta etate mundi Saluator uenit in carnem, et sex diebus iussum est populo in deserto manna colligere.

[1Kb] 33. Hinc et Ezechiel quoque in dextera uiri calamum sex cubitorum uidisse se narrauit. Ipse etiam templi frontes sex cubitis in altum scripsit. Idem sex agnos in holocaustis principem offerre mandauit. In Euangelio quoque sex hydrias plenas aquis Christus in uini saporem conuertit. Sex etiam dies idem ante Passionem ingrediens in Ierusalem super asinum sedit. Sunt et alia plura, sed propter legendi fastidium omittuntur.



CAPUT uIII. De septenario numero.


[1Kb] 34. Septenarius numerus a nullo nascitur, nec generat, nec generatur. Nam omnes numeri intra decem positi aut gignunt alios, aut gignuntur ab aliis. Iste nec gignit, nec gignitur. Sex enim et octo generantur tantummodo. Quatuor autem, et duo et creant, et creantur. Septem nichil gignit, nec ab altero gignitur.

[1Kb] 35. Hic autem numerus septenarius iuxta legitimum est; siue cum testificatur, ut septuaginta, et septingenti, siue cum toties in sese septies centeni septem; quique etiam iuxta sapientes mundi ea ratione perfectus habetur, eo quod ex primo pari, ac primo impari constat. Primus autem impar ternarius  est, primus par quaternarius, 229 ex quibus duobus ipse septenarius consummatur; qui etiam partibus istis multiplicatus duodenarium reddit. Nam siue ter quaterni, siue quater terni duodecim faciunt. Sed per tres Trinitatis mysterium, per quatuor uirtutum actio illustratur; ac per hoc in his partibus, ut per Trinitatis speciem actio uirtutum perficitur, et per representationem uirtutum usque ad Trinitatis notitiam peruenitur. Rursus autem cum ad duodenarium surgit, et duodecim apostolos septiformis gratie Spiritus perfectos ostendit, quorum predicatio [Forte predicatione] per quatuor uirtutum genera Trinitatis fides in toto orbe crescit.

[1Kb] 36. In Scripturis autem sanctis iste numerus interdum  omne tempus seculi huius, interdum requiem significat, nonnunquam Ecclesie unitatem demonstrat. Pro uniuerso ponitur, ut est illud: Septies in die laudem dixi tibi , id est, omni tempore. Idem enim propheta hoc alibi significat pro toto tempore, dum dicit: Semper laus eius in ore meo . Hinc alibi legitur: Septuplum accipiet in isto seculo. Item eterna requies septenario numero significatur, cum dies septimus in requiem Domini sanctificatus uocatur, in quo iam fit uespera, quia nullis finibus temporum requies eterne beatitudinis coarctabitur.

37. Inde etiam et in lege septimus dies feriatus esse precipitur, ut requies in ea eterna significetur. Inde est, quod post resurrectionem suam Dominus  cum septem discipulis conuiuasse describitur. Tertio igitur genere septenario numero sancte Ecclesie uniuersitas figuratur, dum per speciem ad genus transitur.

38. Unde et Ioannes in Apocalypsi septem scribit Ecclesiis, dum septem sint sole que specialiter nominantur, sed una Ecclesia, que septiformis gratia Spiritus perfecte in toto mundo diffunditur; scriptum est enim: Una est columba mea, una perfecta mea ; his enim tantis significationibus numerus iste in Scripturis eminentior est pre ceteris, utpote quem Dominus in requiem suam sanctificauit, et in quo future resurrectionis requiem repromisit.

230 [1Kb] 39. Conuenienter itaque septenario numero significatur Spiritus sanctus; unde et sanctificatio in  lege ad diem septimum pertinet. Nam nullum diem Deus sanctificauit operis sui, sed sanctificauit tantum septimum, in quo requieuit ab operibus suis. Iure ergo septiformis Spiritus imaginem portat, qui per diuinitatis plenitudinem in Christo inhabitat, Isaia testante propheta: Et requiescet, inquit, Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritus timoris Domini .

40. Unde et Zacarias sub imagine Christi lapidem habentem oculos septem scribit. Huius ergo numeri exempla in diuinis uoluminibus copiosa sunt. Septimus enim ab Adam transfertur Enoch. Et septimus computatur Lamech, qui septem uindictas soluit Cain. Septimo die ingressionis Ne diluuium fuit, et septimo  mense residens arca quieuit. Septena quoque animalia introierunt in arcam; et septem diebus in ueteri lege celebrari precipitur pascha. Candelabrum autem septem ramorum in tabernaculo testimonii Moyses legislator constituit.

[1Kb] 41. Arca quoque Testamenti clangentibus tubis septies circumacta Iericho muros subuertit. Eliseus namque septies super mortuum puerum excitauit. Septem quoque mulieres in Isaia uirum unum apprehenderunt; totidemque fratres apud Sadduceos mulieri nubunt, sibimet succedentes. Septem etiam panes populo in Euangelio diuiduntur, et septem sporte superfuerunt.

42. Septem etiam Ecclesiis apostolus Paulus scribit, id est, Romanis, Corinthiis, Galatis, Ephesiis,  Philippis, Colossis, Thessalonicis. Et Ioannes in Apocalypsi uidit stantem Christum in medio septem candelabrorum, id est, Ecclesiarum Ephesiorum, Smyrnensium, Pergamorum Thyatirarum, Sardium, Philadelphiorum, et Laodiciorum.

[1Kb] 43. Item apud eumdem septem in dextera Dei stelle leguntur, et septem signacula libri Agnus occisus resoluit,  et septem angeli 231 tubis canunt, et septem accipiunt potestatem septem plagarum. Septemplici quoque muro Ierusalem celestis fundatur, et septem leuite ab apostolis eliguntur. Hic numerus multiplicatus per septena, de uno quoque ter mysterio unitatis adiectio quinquagenarium efficit, in quo die post Ascensionem Domini promissus a Patre Spiritus sanctus super credentes descendit. Item per annorum curricula septies in sese multiplicatus, adiecta monade una, ad quinquagenarium peruenit, ac perpetuam requiem iubilei ostendit; quanquam sit et in eo aliquid contrarium, ut legimus bestiam septem capita habentem. Sunt et septem demonum principalia uitia. Infinita quippe exempla huius numeri in sacris eloquiis.

[1Kb] 44. Sed iterum transeamus ad alia, que numerum  assignant. Septem apud ueteres annumerantur genera philosophie, prima arithmetica, secunda geometria, tertia musica, quarta astronomia, quinta astrologia, sexta mechanica, septima medicina. Idem quoque septenarius numerus formam lune complectitur; tot enim habet luna figuras: prima namque bicornis est, et secunda sectilis, que medilunia appellatur, tertia dimidia, quarta plena, quinta, id est, dimidia ex maiore, sexta id est sectilis, septima uix, quod et prima, bicornis. Nam tres formas predictas eadem figura definiens repetit. Hic etiam numerus et nomina lune significat. Nam unum, duo, tria, quatuor, quinque, et sex, et septem uiginti octo faciunt.

[1Kb] 45. Item tot sunt circuli, tot planete celi, tot dies mundi, totque transfusiones elementorum. Nam  ex igne er, ex ere aqua, ex aqua terra, id est ascensio, ex terra aqua, ex aqua er, et ex ere ignis. Porro septimana partus hominem absolutum perfectumque dimittunt. Septima quoque die egri periclitantur. uocales quoque Grece littere septem habentur.

[1Kb] 46. Ipse autem homo septem meatus habet in capite sensibus preparatos, duos oculos, auresque, et nares totidem, et os unum. Paruulis etiam septimo mense dentes emergunt, septimo anno mutantur. Item secunda hebdomada, id est, quarto decimo anno infans pubescit, et possibilitatem gignendi accipit. Tertia uero lanuginem 232 et florem genarum producit. Quarta incrementa stature definiuntur; quinta iuuenilis etatis plena perfectio datur; sexta defluxio  est, septima senectutis initium.

47. Item septem naturas abstrusas membra mortalium, id est, linguam, cor, pulmonem, lienem, iecur, et duos renes. Item septem corporis partes hominem perficiunt, id est, caput, collum, pectus, uenter, due manus, totidem pedes, et in uertice axis celestis.



CAPUT IX. De octonario numero.


[1Kb] 48. Octonarius primus et perfectus est; nam ex primo motu, id est, ex duobus per duos quatuor generat, et bis facit ocdoadum perfectum. Hic autem numerus sanctus est, et in figura uere circumcisionis ascriptus. Quin etiam et septenario numero primus est, et ex septem est, sicut in principio idem, qui fuit octauus in creatione mundi, et perfectio unitatis est.

49. Sed sicut in septenario numero presens uita uoluitur, et designatur, ita per octonarium spes eterne resurrectionis ostenditur. Hoc enim die Dominus a mortuis resurrexit, qui scilicet a passione Domini computatur tertius; in ordine creationis mundi, ut  predictum est, post septimum reperitur octauus ad demonstrandam utique future resurrectionis beatitudinem; quod non immerito Scriptura sic ait: Da partem septem, nec non et octo, quia ignoras quid mali futurum sit super terram; quasi diceret: Sic dispensa sollicite temporalia, ut studeas cogitare eterna: necesse est namque ut bene agendo precogites, quia de futuris iudicii malis quid denuo tibi incurrat, incertus es . Conuenit denique numerus iste et Domino, et eius corpori, quasi uni, et septem.

50. Inde est, quod octo anime cum Ne introierunt in arcam. Sed in illis septem septiformis Ecclesia designatur, in octauo Ne 233 Christus, qui est caput Ecclesie, figuratur. Ad hoc etiam pertinet quod in  Michea legitur, septem pastores, et octauus utique Christus cum septiformi corpore suo. In Euangelio quoque de hoc numero legitur, quod post dies octo coram tribus discipulis suis facies Domini in monte refulsit.

51. Idem etiam Saluator post octo dies resurrectionis Didymo se non credenti manifestauit. In sese triplicatus iste numerus propter Trinitatem uiginti quatuor seniores efficit qui coronas suas efferunt coram Agno. At contra octauus scribitur in Apocalypsi diabolus, qui inter septem reges Romanorum a Ioanne uisus est, quasi occisus, octauus utique, sed in proditione. Denique et octo principalia uitia describuntur, ex quibus multitudo omnium uitiorum exoritur, id est, inuidia, iracundia, tristitia, auaritia,  ingluuies, luxuria, inanis gloria, superbia.



CAPUT X. De nouenario numero.


[1Kb] 52. Nouenarius secundum se perfectus numerus est, et inde magis perfectus dicitur, quoniam ex tribus perfectis per formam eius multiplicatus completur. At uero secundum alios imperfectus est; nam ut primi uersus finem teneat, uno tamen semper indigus est, qui si adiiciatur ad nouem, certam perfectionis atque integritatis regulam complet, in quo nouenario numero illi accipiuntur, qui imperfecti sunt, et ad decem precepta legis nequaquam perueniunt.

[1Kb] 53. Ex hoc numero sunt illi nouem leprosi in Euangelio, qui ab unitatis consortio seclusi, mundatori suo per superbiam gratias non egerunt. Ex eodem  numero accipiuntur a quibusdam et illi nonaginta nouem, qui non indigent penitentia, dum inaniter semetipsos iustificant; quamuis in eis quidam celestes figuras intelligant. Preterea [Forte, Propterea] Hebrei nouem libros esse propheticos dicunt, et 234 gentiles nouem musas finxerunt, quibus perfecta scientia consistit modulationum.



CAPUT XI. De denario numero.

[1Kb] 54. Denarius uero ultra omnes habendus est numerus, quia omnes numeros diuerse uirtutis ac perfectionis intra se continet; qui licet primi uersus finis sit, secunde monadis complet auspicium, et formulam unitatis adimplet; in quo tantus fit complexionis terminus, ut ultra numerus nequaquam  procedat, sed denuo ad unitatem recurrat, sicque deinceps pro infinita numerorum multitudine habeatur.

[1Kb] 55. Est autem in Scripturis sanctis legitimus, sicut et septimus, nunc perfectionem significans, nunc aperte totum demonstrans, sicut Daniel, qui omnem Ecclesiam, siue angelorum multitudinem infinitam denario numero complexus est, dicens: Millia millium ministrabant ei . Unde et psalmus: Currus, inquit, Dei decem millibus multiplex millia letantium .

[1Kb] 56. Denique hic numerus Decalogi legi ascribitur. Decem enim notissima precepta legis. Ab Adam progenies usque ad Ne denario numero terminatur;  in cuius numeri figura et Dauid propheta in Psalterio decem chordarum cantauit, in cuius typum Salomon  rex decem candelabra in domo Dei dextra leuaque constituit.

[1Kb] 57. Denique in Zacaria decem sunt homines, sub specie omnium gentium fimbriam Christi tenentes. Decem sunt et in Euangelio uirgines, que in sensibus carnis et spiritus, quinario numero geminato, 235 intelliguntur. Decem etiam leprosi mundantur a Domino, nouem ex eis ab unitate seclusis. Decem sunt preterea urbes, quas si bene rexeris, cordis et corporis sensus duplicato numero accipies in futurum.

[1Kb] 58. At contra in Exodo decem plagis percussa est Aegyptus, et in Apocalypsi decem cornua procedunt ex mari, et decem dies pressurarum Ecclesie scribuntur, in quibus status huius uite, et tempus ostenditur. Apud Salomonem autem decem mensibus infans  coagulatur in sanguine. Sunt et alia sexcenta. Sed hactenus de denario dixisse sufficiat.

[1Kb] 59. Hec est primi uersus numerorum regula, hec sacramenta, genera et species differentie perfectionis. Omnes autem primi uersus numeros recapitulantes sub hac ueritate tractemus. Unus numerus non est, sed origo numerorum omnium est. Binarius prima pars est, ternarius ordine et uirtute primus. Quaternarius duobus paribus constat. Quinarius sibi genius est. Senarius in opere mundi perfectus est, et ab imparibus par est. Septenarius legitimus est, et interdum pro toto est.

60. Octonarius a paribus par est. Nouenarius a perfectis imparibus impar est. Denarius perfectus atque finalis est. Termini autem numerorum, uel  limites isti sunt: unus, decem, centum et mille. Hucusque ad regulam primi uersus disputatum est. Nunc de secunda [Forte, nunc de secundo] tractemus.



CAPUT XII. De undenario numero.

[1Kb] 61. Undenarius numerus prima secundi uersus monas est, qui imparibus suis non habet amplius, nisi solam undecimam, quod est, sicut quinarius solam quintam, et ternarius solam tertiam. In Scripturis autem undenario numero transgressio precepti significatur, siue diminutio sanctitatis. Unde et undecimus psalmus sic inchoat, dicens: Saluum me fac, Domine, quoniam defecit sanctus. 236 Sicut enim per denarium scribitur perfectio beatitudinis, ita per undenarium transgressio legis.

 [1Kb] 62. Hinc est quod Adam progenies per Cain usque ad diluuium undenario numero terminatur, ad significandum scilicet peccatum, quod per transgressionis  superbiam fit. Nam et uela cilicina, quibus tabernaculum tegebatur, undecim fieri iubentur, ut et per numerum peccatum, et per cilicium punctiones atque lamenta peccatorum significarentur. In Daniele quoque undecimum bestie cornu esse docetur, ad demonstrandum illum auctorem transgressionis diabolum, et filium eius Antichristum, cuius regni uirtus in peccati potentia exaltatur.

[1Kb] 63. Nam et Petrus, cadente Iuda, ne in undenario numero apostolorum summa permaneret, duodecimum Matthiam sorte electum constituit, metuens ne in numero transgressionis consisteret summa apostolice ueritatis, licet et hic numerus in ratione temporum reperiatur ascriptus. Undecimo namque Kalendas Aprilis factus fuisse legitur mundus. Undecim  etiam perhibentur dierum epacte, que per singulos annos ad cursum lune adiiciuntur.



CAPUT XIII. De duodenario numero.

[1Kb] 64. Duodenarius numerus inter alios numeros legitimus ex legitimis numeris est. Propterea septenarii partes altera pro altera multiplicatur. Nam quater terni, uel ter quaterni eumdem numerum faciunt, hic autem partibus suis simul ductus non tam consummatur, sed exceditur. Ampliorem quippe de se ipsum 237 numerum reddit; nam partes eius usque ad sedecim perueniunt. Habet enim has quinque, duodecimam, quod est unum, sextam, quod duo, quartam, quod tres, tertiam, quod quatuor, dimidiam, quod sex.

 65. Itaque unum, et duo, et tria, et quatuor, et sex, in summam ducta, sedecim sunt. Tali ergo ratione plusquam perfectus habetur. Hic autem duodenarius numerus, ut prediximus, in Scripturis legitimus, siue cum pro toto ponitur, siue cum in se multiplicatur: pro toto ponitur, ut XII throni, et XII tribus, dum per XII thronos omnes iudicantes, et per duodecim tribus omnes gentes significantur.

66. Pro se ipso autem, sicut duodecim per duodecim centum quadraginta quatuor efficiunt, quo numero omnis Ecclesia designatur. Idem autem frequentior est in Scripturis, et inter omnes numeros habetur insignior propter summam patriarcharum et apostolorum.

67. Duodenarius est numerus apostolorum, idem  etiam et patriarcharum; sunt enim et totidem minores prophete. Lapides etiam duodecim, quos sacerdotes gestabant in pectore. Duodecim preterea in  lege apostolici fontes leguntur, iuxta quos septuaginta creuerunt palme; duodecim namque Isrel tribus uocantur. Duodecim etiam exploratores ad terram sanctam mittuntur, quibus botrus in ligno sub typo Christi defertur.

68. Denique et propter eternitatis testimonium de Iordanis amne lapides duodecim auferuntur, qui ponuntur in loco ubi secundo circumcisus est Isrel. Porro Elias ex duodecim lapidibus edificauit altare, et apud Mattheum XII fragmenta cophinorum superfuerunt in solitudine. Item in Apocalypsi de singulis patriarcharum tribubus duodecim millia signantur in frontibus. Super caput quoque Agni corona duodecim stellarum resplendet, et fundamenta etiam Ierusalem ex duodecim pretiosis lapidibus sunt, et ipsa  ciuitas XII stadiis est undique uersum, et eiusdem ciuitatis XII portarum ingressus habetur.

69. Hic duodenarius numerus sexies multiplicatus facit septuaginta duos discipulos, qui missi sunt ad predicandum per totum mundum in septuaginta duabus linguis diuisum. Item multiplicatus in sese efficit centum quadraginta quatuor, qui est mensura murorum Ierusalem.

238 [1Kb] 70. Idem ipse quoque multiplicatus facit centum quadraginta quatuor millia signatorum, id est, uniuersitatem sanctorum. Preterea et in temporibus et in partibus mundi conuenit numerus iste. Duodecim enim mensibus explet sol iste uisibilis annum: duodecim etiam flabra uentorum uniuersum peragrant mundum. Duodecim etiam hore sunt diei, totidemque  hore sunt noctis.



CAPUT XIu. De denario ternario numero.

71. Denarius ternarius numerus propter tria et decem designat legem, et legislatorem, Decalogum, uidelicet, et Trinitatem. Competenter autem hic numerus apostolo Paulo ascribitur, qui eiusdem tenet numeri locum in ordine apostolorum.

72. Nam idem ante legis doctor, postea diuine Trinitatis in gentibus exstitit euangelicus predicator, quasi decem et tria tenens. Unde et ipse Beniamin, de cuius stirpe Paulus est ortus, in tribu tertia decima computatur, Ephraim et Manasse annumeratis pro Ioseph in ordine patriarcharum.



CAPUT Xu. De denario quaternario numero.


[1Kb] 73. Denarius quaternarius numerus, quia ex duobus septenariis constat, gemitum nobis insinuat, siue hunc temporalem, quem ueteres in otio figuraliter utebantur, siue illum eternum, in quo a laboribus suis omnes sancti exspectant requiem. Reperitur autem iuxta Euangelium in generationibus temporum.  Ab Abraham namque usque ad Dauid quatuordecim generationes annumerantur. Item a Dauid usque ad transmigrationem totidem generationes reperiuntur; 239 rursusque usque ad Christum generationes quatuordecim computantur.

74. In lege quoque quarto decimo die mensis primi pascha celebrari iubetur de carne agni immaculati. In Ezechiele autem quatuordecim extenditur cubitis crepido celestis altaris . Quatuordecim preterea annis seruiuit Iacob Laban. Quatuordecim anni fuerunt ubertatis [Forte, sterilitatis et ubertatis] in Aegypto sub Ioseph.

75. Paulus quoque apostolus post annos quatuordecim ad euangelizandum ascendit in Ierusalem, Barnaba secum et Tito assumptis. Idem quatuordecim  Epistolis predicationis sue sermonem conclusit. Porro Iob pro tolerantie meritis quatuordecim millia ouium in fine recepit. Puer quoque in adolescentiam post annum quartum decimum transit, atque gignendi uirtutem anno quarto decimo sumit.



CAPUT XuI. De quindenario numero.

[1Kb] 76. Quindenarius numerus iuxta decisionem suauem rationum, quia ex tribus partibus constat, imperfectus est. Habet enim primam, et tertiam, et quintam tantummodo. Sed prima eius unum est, quinta eius tria sunt, tertia uero quinque, qui efficiunt nouem. Hic autem mystice in duabus decisus partibus et presens tempus significat, et eternum demonstrat.

 [1Kb] 77. Constat enim ex septem et octo, qui faciunt quindecim, sed et septem eius ad temporum cursum pertinent, quod duobus septenis peragitur, octo uero ad fidem rationis, ubi in eterna pace gaudebitur. Octauo enim die, qui est post Sabbatum primus, Dominus resurrexit, cuius figure mysterio eternitas future resurrectionis manifestatur. Siquidem et septem eius pro Sabbati cultu Testamentum uetus insinuant. Octo uero eius dominicam resurrectionem Nouum Testamentum demonstrant.

78. Recte ergo hic numerus societatem significat Testamentorum. Hinc est quod apostolus Paulus quindecim diebus in Ierosolymis cum 240 Petro se commorasse testatur, ut cum eo utrumque Testamentum conferret, et septenarium propter tempus uite presentis,  et octonarium propter future resurrectionis eternam beatitudinem, ut animaduerteret qualiter et temporalia temperaret, et eterna inhianter appeteret.

79. Hic autem quindenarius numerus mystice dominico ascribitur templo. Quindecim gradus erant in circuitu templi, in quibus sacerdotes et Leuite  secundum ordinem meritorum astabant, ad quorum etiam exemplum quindecim graduum cantica decantauit propheta, per quos a terrenis paulatim crescendo usque ad templum Ierusalem superne [Forte, superne] conscenditur. Quanquam si per denarium iste numerus computatus consurgat, centum quinquaginta psalmos, quos cecinit Propheta, demonstrat.

80. Certe si paulatim ab uno usque ad se ipsum per incrementa consurgat, CXX fideles designat, super quos infusus est Spiritus sanctus, qui et per septenarium numerum septiformis spiritus gratiam acceperunt, et per octonarium numerum eterne spei gloriam mundo predicauerunt.

[1Kb] 81. Sunt etiam pleraque in Scripturis numeri huius  exempla. Quinta decima enim die solemnitates incipiunt Domini, et quinta decima die mensis festiuitas Tabernaculorum est, in qua filii Isrel azyma primum comederunt in eremo, fixeruntque tentoria. Siquidem et Ezechias moriens quindecim annos commeatum uite recepit. Altitudo etiam diluuii excrescens totidem cubitis montium iuga conscendit. Incrementum autem quinta decima luna tenet; quinto decimo anno indictio solaris finitur.



CAPUT XuII. De denario senario numero.

[1Kb] 82. Denarius senarius constat ex duobus perfectis, qui tamen his partibus continetur. Habet enim sextam decimam, quod est 241 unum; octauam, quod duo; quartam, quod quatuor; dimidiam, quod octo;  qui faciunt sedecim.

83. Hic tamen per mysterium prophetis creditur assignatus. Eorum enim libri sedecim esse probantur, id est, Isaias, Ieremias, Ezechiel, Daniel, Osee, Iel, Amos, Abdias, Ionas, Micheas, Nahum, Habacuc, Malachias, Sophonias, Aggeus et Zacarias, quorum figuram sedecim bases ille gestabant argentee, in quibus deaurate tabule stabant contra occidentalem plagam.

84. Bases quidem prophetas intelligimus, super quorum splendidissimum uaticinii fundamentum consistit amplissima doctrina apostolorum.



CAPUT XuIII. De duodeuicesimo numero.

85. Duodeuicesimus a senario per denarium [Forte,  per ternarium] adimpletur, qui sex etates sunt mundi, cuius senaria series tripertita ratione temporum distribuitur, id est, ante legem, sub lege, sub gratia, in qua tertia ostenditur sacramentum fidei, quod ad salutem animarum suscipimus. Huius numeri mysterium euangelica mulier illa, typum Ecclesie gerens, expressit, que a Domino post octo et decem annos erecta atque sanata est.

86. Redemptor enim noster sexta etate descendit ad salutem nostram, cuius senarii numeri formis illa  ratio adiecta, ter seni decem et octo efficiunt, et explent mulieris eiusdem typicum sacramentum.



CAPUT XIX. De undeuicesimo numero.

[1Kb] 87. Undeuicesimus numerus lunaris cycli enucleatius rationem perstringit; denique in eius cursu paschales quarte decime lune in omnium annorum reuolutione sine ulla ambiguitate repetuntur, recurrente semper in sese eiusdem decem nouenalis cycli cursu, qui dum usque ad finem circuitus sui peragitur, rursus eisdem lineis, quibus a principio cepit, reuoluitur.



242 CAPUT XX. De uicenario.

88. uicesimus quoque numerus, secundi uersus  finem faciens, partibus suis plusquam perfectus habetur. Hic autem ex duplici decalogo constans, designat geminam legis scientiam, quasi apertum et absconditum, simplex et mysticum. Pertinet autem ad tabernaculi dominici sacramentum.

89. Ibi namque ad australem et septentrionalem plagam bis dene tabule super bases stabant argenteas; et in templo, quod Salomon edificauit, ale duorum cherubin XX cubitorum mensura diffundebantur. Datur etiam et hic numerus Isrel atque Leui; uiginti enim annorum ad prelia eliguntur, et XX annorum tabernaculo deseruire mandantur.



CAPUT XXI. De uicesimo quarto numero.

90. uicesimi quarti summa multa in semetipsa  Scripturarum continet sacramenta; unde et sacratus commendatur hic numerus. uiginti enim quatuor sunt libri legis et prophetarum. Patres quoque uiginti et quatuor sunt. Duodecim apostoli, et patriarche totidem. uiginti quatuor etiam classes sacerdotum fuerunt ab initio legis in populo Iudeorum, que uicissim in templo hostias immolabant.

91. Singule classes singulos pontifices summos habebant, quorum nominibus classes nuncupabantur. Apud Ioannem quoque sedilia uiginti quatuor sunt, et uiginti quatuor seniores tenentes citharas et phialas, et adorantes Agnum, nempe et quatuor animalia XXIu alas habebant. Ipse autem uiginti quatuor seniorum numerus, si ab uno incipiens paulatim addendo usque ad uicesimum quartum peruenias, trecenti efficiuntur,  per quos longitudo arce, id est, fides Ecclesie significatur, in qua infinita sanctorum multitudo omnium continetur.

92. Preterea ex duobus duodenis numeris uicesimi quarti numeri 243 summa completur, per quos significatur Ecclesia et ex circumcisione et ex gentibus congregata. Itaque et si octauus numerus tripliciter computatur, in quo uere et sancte circumcisionis figurest, uicesimum quartum numerum facit, in quo figuraliter edocemur, inamputatione uitiorum credere  nos debere in Patrem, et Filium, et Spiritum sanctum.

[1Kb] 93. Idem etiam numerus septuaginta duos discipulos ostendit, quos Dominus binos ante faciem suam premisit, ternario numero in se multiplicato. Denique ter uicies quaterni septuaginta duo faciunt. Nam et si sexies quartum numerum supputes, et quatuor preferre elementa mundi, in quibus cuncta subsistunt, et qui sunt in operibus mundi huius, in quo ipsa elementa subsistunt.



CAPUT XXII. De tricenario numero.

94. Tricenarius numerus ex denario triformiter posito consummatur. Habet enim denarium ter propter Patrem, et Filium, et Spiritum sanctum, et  propter decem precepta legis, que nobis dono eiusdem Trinitatis ad conseruationem uite concessa sunt. Hinc est quod arce altitudo triginta cubitis erigitur, quia Ecclesia Decalogi mandato fide Trinitatis perficitur, cuius exempla in Scripturis talia reperiuntur.

[1Kb] 95. In Zacaria enim Dominus triginta argenteos pretium sue mortis accepit, et in Euangelio Christum Iudas totidem argenteis uenundauit. Ipse quoque Dominus et Saluator noster eadem etate in Iordanem descendit, et mundo Euangelium predicauit. Siquidem et tricesimus fructus coniugatorum datur propter carnis conflictum, ne libidine superentur.

[1Kb] 96. Menses quoque tricenis diebus consistunt; horeque totidem 244 momentis conficiuntur, atque in omnium rerum personarumque repetitione tricennalis  annorum obiectio finem ponit.



CAPUT XXIII. De quadragenario numero.

[1Kb] 97. Quadragenarius numerus plenitudinem indicat temporum, tanquam eo secula consummantur, cuius numeri typo et lex, et prophete, et Euangelia monstrantur; quadragenis enim diebus Moyses, et Elias, et Dominus ieiunauerunt, prebentes nobis significationem, ut quandiu in hoc seculo consistimus, a cunctis illecebris carnalium uitiorum nosmetipsos abstineamus, manentes sub conseruatione Decalogi preceptorum, qui per fidem in quatuor mundi partes diffunditur, ut decies quater ducta quadraginta dies impleantur.

[1Kb] 98. Hoc significauerunt quadraginta dies diluuii,  procellas scilicet, et turbines seculi huius, que patitur Ecclesia. Hoc etiam et quadraginta anni in eremo, quibus significatur laboriosum nos in seculo habere cursum, dum ad promissum celestis patrie  pretendimus regnum. Nam illud, quod quadraginta diebus Dominus tentatur in eremo, id declarat, quia quandiu in hoc corpore sumus, tentationes portamus. Tentatio est enim, ut ait Iob, uita humana super terram .

[1Kb] 99. Hinc est quod Ezechiel quadraginta diebus solis peccata Iudee pronuntiauit, quia tantum in hoc mundo licitum est remissionis fructum consequi penitentiam. In futuro autem nichil prestat confessio, sed sola sanctorum et piorum futura est retributio.



CAPUT XXIu. De quadragesimo sexto numero.

245 [1Kb] 100. Quadraginta, scilicet, et sex numerorum ratio in Euangelio pro templo edificatur; qui refertur ad fabricam dominici corporis, propter quam  templi mentio facta est; in cuius figuram templum a Iudeis destructum triduo citaturum se esse dicebat. Numerus enim ipse senarius multiplicatus conceptum uirginis et partum ostendit. Dixerunt enim ei: Quadraginta et sex annis edificatum est templum .

101. Quadragies sexies seni fiunt ducenti septuaginta sex, qui numerus dierum complet octo menses [Forte, nouem menses], et sex dies, quibus feminarum perfectum tempus pariendi comperitur, non quia partus huius numeri termino compleatur, sed quia in conceptione dominici corporis usque ad partum idem numerus inuenitur. Octauo enim Kalendas Aprilis predicatur esse conceptus, et octauo Kalendas Ianuarii natus esse probatur.

 [1Kb] 102. Ab illo ergo die usque ad istum ducenti septuaginta et sex dies inueniuntur, quibus computatis per senarium numerum quadragies sexies adimpletur. Quo numero et edificatio templi, et perfectio corporis declaratur, de quo specialiter dixerat, Et in triduo suscitabo illud . Hoc autem dicebat de templo corporis sui, quod, mortis passione deuicta, post triduum suscitaretur. Sicut per quadragenarium temporis huius labor, uel terminus, ita per quinquagenarium eterna illa beatitudo significatur.

103. Denarius enim additus ad quadragenarium laborantibus in hoc seculo fidelibus merces illa persoluitur, quam acceperunt primi et nouissimi operantes in uinea, sicque quinquagenarius in illa  requie ac letitia sempiterna. Hinc est, quod in lege quinquagesimo anno iubilei requies colebatur, ad significandum quia post laborem huius mundi peruenitur ad futuri requiem seculi.



CAPUT XXu. De quinquagenario numero.


246 104. Hic autem numerus in sanctis Scripturis sacratus est propter Spiritum sanctum. Quinquagesimo enim die egressionis Isrel ex Aegypto date sunt tabule legis in uertice montis Sina, et post passionem Christi quinquagesimo die descendit super CXX fideles Spiritus sanctus; ideoque et quinquagesimus psalmus indulgentie et remissionis est.

[1Kb] 105. Unde et in Euangelio quinquaginta etiam denarii debitoribus relaxantur. Nam quod in diluuio quinquaginta cubitis arce altitudo diffusa est, eiusdem sancti Spiritus dilatatam in mundo gratiam  designabat, sicut dicit Apostolus: Gratia Dei diffusa est in cordibus nostris per Spiritum sanctum, qui datus est nobis .



CAPUT XXuI. De sexagenario numero.

[1Kb] 106. Sexagenarius numerus, cuius summa a perfecto senario per denarium adimpletur, significat omnes sanctos, qui per obseruationem decem mandatorum perfectionem sanctitatis accipiunt. Hec Salomon de Christo in Canticis canticorum eloquitur: Sexaginta, inquit ille, regine , sanctorum scilicet anime, fidei uinculo Christi amore connexe, qui dum Saluatori . . .  obedientiam copulantur, quasi sexagenario numero computantur.

 107. Hi sunt quibus et ille in Euangelio sexagesimus fructus permittitur, qui diuinis mandatis perfecti agonem aduersus carnis concupiscentiam gerunt; sed idcirco sexagenarium percipiunt fructum, quia ad hanc usque etatem congressio exaltat [Forte, exsultat] libidinum. Quandiu ergo certamen, tandiu corona. Hinc est quod et milites in 247 procinctu positi post sexagesimum annum certaminibus bellicis subtrahuntur, et in otio consenescunt.



CAPUT XXuII. Ratio de sancto Pentecoste.


[1Kb] 108. Quadragenarius numerus ex se etiam quinquagenarium gignit, additis partibus, per quas partes quinquaginta efficiuntur ita; assei quadraginta. Bis deni quadraginta. Quaterni quadraginta. Quinquies octoni quadraginta. Octies quini quadraginta. Decies quaterni quadraginta. uicies bini quadraginta, et additis X, efficiuntur quinquaginta.

[1Kb] 109. Per hos numeros significatur in quadragenario numero presens uita, in quinquagenario uero futura, qui numerus quinquagenarius triplicatus facit illum numerum perfectorum, qui ad eam in uitam eternam predestinati sunt. Ter enim ductus facit CL, additis etiam tribus. Ipsi ostendunt illam sententiam  Euangelii, in qua CLIII pisces ad littus educti sunt, qui erant pondere magni, id est, actibus et uita preclari. Septimus decimus uero numerus incipit ab uno, et peruenit usque ad X et uII, et facit eosdem CLIII. Tres autem qui adduntur, ipsi ante legem, sub lege et sub gratia.

[1Kb] 110. Ideo in psalmo septimo decimo sic dicitur: Cum eripiet eum de manu omnium inimicorum eius, et de manu Saulis, ut ostenderetur iam ab omnibus tentationibus presentis uite caruisse, et in illo numero esse sanctorum, id est, in illis CLIII piscibus qui in littore separati sunt, id est, qui functi hac uita, omnibus tentationibus huius mundi, qui quasi pelagus est, caruerunt, et iam in illa eterna beati sunt.

 [1Kb] 111. Numero autem qui dicitur computari ab uno usque 248 XuII multiplicato, fiunt CLIII, id est, ad unum adde duo, et fiunt tres. Adde tres, et fiunt sex; adde Iu, et fiunt decem; adde u, et fiunt Xu, adde uI, et fiunt XXI. Adde uII, et fiunt XXuIII; adde uIII, et fiunt XXXuI; adde IX, et fiunt XLu; adde X, et fiunt Lu; adde XI, et fiunt LXuI; adde XII, et fiunt LXXuIII; adde XIII, et fiunt nonaginta unum. Adde XIu, et fiunt Cu; adde Xu, et fiunt CXX; adde XuI, et fiunt CXXXuI; adde XuII, et fiunt CLIII.





SANCTI ISIDORI HISPALENSIS EPISCOPI DE uETERI ET NOuO TESTAMENTO QUAESTIONES. *



QUAESTIO PRIMA.


249 [1Kb] 1. Dic mihi, quid est inter Nouum et uetus Testamentum? Respondit: uetus est peccatum Ade; unde dicit Apostolus: Regnauit mors ab Adam usque ad Moysen , et reliqua. Nouum est Christus de uirgine natus.

2. Unde Propheta dicit: Cantate Domino canticum nouum: quia homo nouus uenit; noua precepta attulit, id est, Nouum Testamentum.



QUAESTIO II.

[1Kb] 3. Dic mihi, quanti libri intelliguntur in Nouo Testamento? Respondit: XXuII, et in ueteri Testamento legis Moysi XLu libri sunt; iuxta septuaginta duas linguas septuaginta duo libri intelliguntur.

4. uetus est, quando res alienas tollit homo; Nouum,  quando propria largitur. uetus est, quando malum pro malo redditur, unde dicitur: Oculum pro oculo, dentem pro dente, et cetera, que ad uindictam pertinent. Nouum est inimicos diligere. Dominus dixit in Euangelio: Diligite inimicos uestros; benefacite his qui oderunt uos .

250 [1Kb] 5. uetus est, peccatores in infernum descendere; Nouum est, conuersos in regnum Domini introire. Et uetus erit omnes peccatores et impios ad diem iudicii in infernum descendere, ubi semper manebunt. Nouum est omnes iustos in regnum Domini introire; unde sanctus Petrus dicit: Nouus homo, et noua terra ; et noua erunt in memoria priora.

[1Kb] 6. Et uetus erit in igne purgatorio pro minutis  peccatis purgari; Nouum, quando purgatus exinde fuerit in regnum Domini.



QUAESTIO III.

[1Kb] 7. Dic mihi, liber quibus modis dicitur. Respondit: Quatuor: libri dicuntur ad legendum, uel liberandum. Codex dicitur ad condiendum. uolumen dicitur ad uoluendum.



QUAESTIO Iu.


[1Kb] 8. Dic mihi, prima littera a pro quo accepit nomen a? De angelis, de ante secula, de Adam, de anima.



QUAESTIO u.

9. Dic mihi, quibus nominibus dicitur a? Respondit: Tribus, id est, aleph in Hebreo, alpha in Greco, a in Latino.



QUAESTIO uI.

10. Dic mihi, Euangelium in cuius lingua dicitur? In Greca; et in Latina, id est, bona nuntiatio.



QUAESTIO uII.

[1Kb] 11. Dic mihi, pro quo dixit Dominus ad Abraham: Exi de 251 terra tua, et de cognatione tua, et de domo patris tui ? Abraham personam  Christi gerebat. Sicut Abraham dimisit terram, et cognationem, et domum patris sui; uenit in terram, quam ignorabat: ita et Christus dimisit gentem suam, hoc est, Iudeorum.

[1Kb] 12. Ita eximus de terra nostra nos, quando de diuitiis huius mundi, et de facultatibus contemnimus, et de cognatione nostra, hoc est, uitiis, et de domo patris nostri, hoc est, de memoria huius mundi.



QUAESTIO uIII.

13. Dic mihi, nomen apostolorum cuius lingua dicitur? Respondit: In Greca; in Latina missi interpretantur.



QUAESTIO IX.

 [1Kb] 14. Dic mihi, episcopus in cuius lingua dicitur? Respondit: In Greca; in Latina speculatores. Episcopus autem nomen est operis, non honoris. Sciat se non esse episcopum, qui preesse desiderat, non prodesse.



QUAESTIO X.

15. Dic mihi, clerus in cuius lingua dicitur? Respondit:  In Greca; in Latina sors Domini interpretatur.



QUAESTIO XI.

16. Dic mihi, abba qua lingua dicitur? Hebraice, Grece pater, Latine genitor.



QUAESTIO XII.

17. Dic mihi, qui primus fuit clericus? Respondit: Sanctus Petrus.



QUAESTIO XIII.

252 [1Kb] 18. Dic mihi, quanta sunt que ex nichilo creauit omnipotens Deus? Respondit: Iu, id est, angelus, et anima, celum, et terra. Relique uero creature ex ipsis procedunt.



QUAESTIO XIu.

19. Dic mihi, celum quid intelligitur? Respondit:  Angelus, et terra, id est, sancta Ecclesia. Et celum anime iuste, et terra peccatores.



QUAESTIO Xu.

[1Kb] 20. Dic mihi, quibus modis creditur Deus? Respondit: Tribus siue quatuor, id est, Deus bonus, perfectus, omnipotens, sempiternus debetur credi, quia sine his dici non potest Deus.



QUAESTIO XuI.

[1Kb] 21. Dic mihi, quibus modis adoratur Deus? Respondit: Tribus: qui adoratur, non adorat; qui creator est, et non creatura; qui sine peccato est, et peccata dimittit.



QUAESTIO XuII.

22. Dic mihi, quibus modis facit Deus iustitiam  cum sanctis suis? Respondit: Tribus: monstrat, ut sciant; persuadet, ut diligant; adiuuat, ut perficiant.



QUAESTIO XuIII.

[1Kb] 23. Dic mihi, cur Adam accepit mandatum? Respondit: Ne se Deum putaret, sed subditum.



QUAESTIO XIX.

253 24. Dic mihi, cur uultus Moysi terribilis erat in populo? Respondit: Quia peccatoribus legem dabat.



QUAESTIO XX.

[1Kb] 25. Dic mihi, in Apocalypsi pro quo dicit: Accipe librum, et comede illum; et erit in ore meo dulcis, quasi mel, et amarus in uentre ? Respondit: Mellica est Scriptura in ore Ecclesie, qui sunt sapientes, et fideles; amara est in hereticis  seuientibus.



QUAESTIO XXI.

[1Kb] 26. Dic mihi, cur circumcisus est Dominus, et circumcidere non debent homines? Respondit: Quia circumcisionem ad finiendum uetus Testamentum  fecit, baptismum uero ad incipiendum Nouum.



QUAESTIO XXII.

27. Dic mihi, cur esuriit Saluator? Ut illuderet Satanam.



QUAESTIO XXIII.

28. Dic mihi, cur non amplius XL diebus ieiunauit Christus? Respondit: Ut Moysi et Elie concordaret.



QUAESTIO XXIu.

29. Dic mihi, quomodo pater Iudeorum mendax fuit? Id est: Cain pater Iudeorum uocatus est, qui dixit Domino: Nescio ubi est frater meus, quem occiderat. Et pater Cain, id est, diabolus, qui mentitus est Ade: Quod non morte morieris, si preceptum dominicum transgressus fueris.



QUAESTIO XXu.


254 [1Kb] 30. Dic mihi, cur dictum est: Oculum pro oculo, dentem pro dente, et reliqua que ad uindictam pertinent? Respondit: Ut esset timor in populo, ne quidquam liceret quod sibi nolebat.



QUAESTIO XXuI.

31. Dic mihi, iustitia quibus uel quantis modis dicitur? Respondit: Quinque: iustitia ueteris Testamenti, iustitia Noui Testamenti, iustitia ad iudicandum, iustitia ad misericordiam, iustitia, que uidetur ab hominibus esse.



QUAESTIO XXuII.

[1Kb] 32. Dic mihi, quanta continet ignis in se? Iu, id est, urit, illuminat, calefacit et sanctificat. Sanctificare autem proprie in sua natura non habet, licet figuram Spiritus sancti teneat, qui urit uitia, calefacit  frigidam animam, sanctificat peccatorem, illuminat cor, unde tenebras ignorantie fugat.



QUAESTIO XXuIII.

[1Kb] 33. Dic mihi, quid intelligitur in hoc quod dicitur: Da partes uII, necnon et uIII. Respondit: Iudei non dederunt partes uIII, denegantes resurrectionem diei Dominice; sed dederunt partes uII, credentes Sabbato. Tu uero crede et honora utrumque, id est, noua et uetera legis, ut non sis Iudeus, neque gentilis.



QUAESTIO XXIX.

[1Kb] 34. Dic mihi, cur caput nominatur? Respondit: Eo quod hinc capiunt initium sensus et nerui.



QUAESTIO XXX.

255 [1Kb] 35. Dic mihi, eleemosyna qua lingua dicitur,  uel quid interpretatur? Grece dicitur eleemosyna, quod Latine dicitur Dei mei muneratio. Misericordia a misero corde dicta: unde Dominus misericors dicitur, et quod subuenit homini misero corde habenti.



QUAESTIO XXXI.


36. Dic mihi, quantos, uel quales spiritus creauit omnipotens Deus? Respondit: Tres: unum, qui carne non tegitur, id est, angelorum; alium, qui carne tegitur, et non cum carne morietur, id est, hominum; tertium, qui carne tegitur, et cum carne morietur, id est, iumentorum et brutorum animalium. Homo itaque sicut in medio creatus est, ut esset inferior angelorum, superior iumentorum.



QUAESTIO XXXII.

[1Kb] 37. Dic mihi, dilectio uel caritas in quot modis consistunt? In Iu. Hoc est, primum in Dei timore, uel dilectione. Secundum, sicut nosmetipsos, sic Deum amemus. Tertium proximos. Quartum etiam inimicos.

 [1Kb] 38. Deum ergo plus quam nos diligere debemus: proximum, sicut nos: inimicum, ut proximum. Et nisi Deum primum dilexerimus, nosmetipsos minime diligere poterimus.



QUAESTIO XXXIII.

39. Dic mihi, regnum Dei quibus modis intelligitur? Respondit: Quinque: id est, Christus, fides, Euangelium, Ecclesia presens, uel ipsum regnum celorum. Non fuit penitentia predicata ante Ioannem, quia ipse dixit: Penitentiam agite; appropinquauit enim regnum celorum .



QUAESTIO XXXIu.

256 [1Kb] 40. Dic mihi, pro quibus causis se uoluit Dominus a Ioanne baptizari? Respondit: Pro Iu:  prima ut quia homo natus est, ut omnem iustitiam impleret et humilitatem. Secunda baptismus, ut suum baptismum Ioannes confirmaret. Tertia, ut aquas Ioannes sanctificaret. Quarta, ut nullus dedignetur a seruo suo baptizari, dum ipse Dominus a seruo suo baptizatus est.



QUAESTIO XXXu.

[1Kb] 41. Dic mihi, quomodo, uel quando impleuit Christus septem gradus? Respondit: Primus gradus lector, quando aperuit librum Isaie prophete, et dixit: Spiritus Domini super me .

[1Kb] 42. Secundus gradus exorcista, quando eiecit uII demonia de Maria Magdalene.

[1Kb] 43. Tertius gradus subdiaconus, quando fecit uinum de aqua in Chanan Galilee.

 [1Kb] 44. Quartus gradus diaconus, quando lauauit pedes discipulorum suorum.

[1Kb] 45. Quintus gradus presbyter, quando benedixit panem, et fregit, dedit discipulis suis. Istos quinque gradus ante passionem impleuit Christus.

[1Kb] 46. Sextus gradus ostiarius, quando dixit: Tollite portas, principes, uestras, et eleuamini, porte eternales .

257 [1Kb] 47. Septimus gradus episcopus, quando leuauit manum suam super capita discipulorum suorum, et benedixit eos.



QUAESTIO XXXuI.

[1Kb] 48. Dic mihi, quid est hoc quod dixit Dominus in Euangelio: Facilius est camelum per foramen acus transire, quam diuitem in regnum Dei introire?  Respondit: Quid per camelum, nisi gentiles homines significat? quia antequam Christus ueniret, tortuosi, et gembrosi erant, idola adorando, uel colendo.

49. Quid per illud foramen, nisi incarnatio Christi in utero sancte Marie describitur? Quid per illum diuitem, nisi Iudei, qui de legis littera se diuites sperabant?

[1Kb] 50. Tria refugia Domini habebant, id est, in monte, in deserto, et in mare. Exemplum nobis ad altiorem iustitiam ascendere tanquam in monte; contemplatiua sectari, tanquam in deserto; fugere, tanquam in mare.



QUAESTIO XXXuII.

[1Kb] 51. Dic mihi, quibus substantiis constat homo? Respondit: Tribus, id est, anima et corpore. Una  est anima que, dum contemplatur, spiritus est; dum sentit, sensus est; dum sapit, anima est; dum intelligit, mens est; dum discernit, ratio est; dum consentit, uoluntas est; dum recordatur, memoria est; dum membra uegetat, anima est.



QUAESTIO XXXuIII.

[1Kb] 52. Septem sunt modi predicationis, id est, docendo, persuadendo, increpando, arguendo, terrendo, mulcendo et promittendo: hoc est, docendo discipulos, persuadendo personis, increpando superbos, arguendo contrarios, terrendo trepidos, mulcendo iracundos, 258 promittendo prauis et bonis, prauis tormenta, bonis uitam eternam.



QUAESTIO XXXIX.

53. Dic mihi, qui primus prophetauit? Respondit:  Adam, quando dixit: Hoc nunc os ex ossibus meis, et caro de carne mea.



QUAESTIO XL.

54. Dic mihi, infans paruulus quantas uirtutes habet? Respondit: Iu: Non lesus meminit; non perseuerat in ira; non delectatur pulchra femina; non aliud cogitat uel aliud loquitur.



QUAESTIO XLI.


55. Dic mihi, quare fuit diluuium super terra? Respondit: Filii Dei acceperunt filias hominum ex omnibus quas sibi elegerant; natique sunt ex eis filii. Illi fuerunt gigantes, et multa mala fecerunt in terra, et non placuit Domino. Propterea deleuit eos Dominus per aquas diluuii.





SANCTI ISIDORI HISPALENSIS EPISCOPI MYSTICORUM [1Kb] EXPOSITIONES SACRAMENTORUM SEU QUAESTIONES IN uETUS TESTAMENTUM. 



IN GENESIN.



PRAEFATIO.


259 1. Historia sacre legis non sine aliqua prenuntiatione futurorum gesta atque conscripta est. Nisi pertineret ad prefigurationis mysterium tam multiplex rerum umbra gestarum, nec docens Apostolus diceret: Lex umbram habet futurorum bonorum, non ipsam imaginem rerum.

[2Kb] 2. Proinde quedam, que in ea figuratim dicta uel facta sunt, et sunt plena mysticis sacramentis, adiuuante superna gratia, in hoc opusculo exsequentes intexuimus, ueterumque ecclesiasticorum sententias congregantes, ueluti ex diuersis pratis flores lectos ad manum fecimus, et pauca de multis breuiter perstringentes, pleraque etiam adiicientes, uel aliqua ex parte mutantes, offerimus non solum studiosis,  260 sed etiam fastidiosis lectoribus, qui nimiam longitudinem sermonis abhorrent.

[1Kb] 3. Breui enim expositione succincta non faciunt de  prolixitate fastidium. Prolixa enim et occulta tedet oratio; breuis et aperta delectat. Et quia iam pridem iuxta litteram a nobis sermo totus contextus est, necesse est ut, precedente historie fundamento, allegoricus sensus sequatur. Nam figuraliter quedam ex his intelliguntur, uere tanquam prophetica indicia precedentia futurorum.

[1Kb] 4. Sane non omnia que in lege et prophetis scripta sunt mysteriorum enigmatibus obteguntur; sed pro his que aliquid significant, etiam que nichil significant connectuntur. Sicut enim in citharis, et huiusmodi organis musicis, non quidem omnia que tanguntur, canorum aliquid resonant, sed tantum chorde, cetera tamen in toto cithare corpore ideo facta sunt, ut esset ubi connecterentur et quo tenderentur  illa que ad cantilene suauitatem modulaturus est artifex: ita in his propheticis narrationibus queque dicuntur aut aliquid sonant in significationem  futurorum, aut, si nichil sonant, ad hoc interponuntur, ut sit unde illa significantia tanquam sonantia connectantur.

[1Kb] 5. Has autem rerum gestarum figuras de mysticis thesauris sapientium, ut prediximus, depromentes, in unam formam compendio breuitatis contraximus; in, quibus lector non nostra leget, sed ueterum releget. Quod enim ego loquor, illi dicunt; et uox mea ipsorum est lingua. Sumpta itaque sunt ab auctoribus Origene, uictorino, 261 Ambrosio, Hieronymo, Augustino, Fulgentio, Cassiano, ac nostri temporis insigniter eloquenti Gregorio.



CAPUT I. Premissio operis usque ad expulsionem hominis de Paradiso.

 [30Kb] 1. Creatura celi et terre quomodo historialiter ab exordio principii condita sit legimus; sed qualiter in Ecclesia spiritualiter a doctoribus accipiatur, intelligamus.

[2Kb] 2. In principio fecit Deus celum et terram. Principium Christus est, sicut ipse in Euangelio Iudeis interrogantibus respondit: Ego principium, qui et loquor uobis . In hoc igitur principio fecit Deus celum, id est, spirituales, qui celestia meditantur et querunt; in ipso fecit et carnales, qui necdum terrenum hominem deposuerunt. Terra autem erat inanis et uacua. Terra scilicet carnis nostre inanis erat et uacua, priusquam doctrine acciperet formam. Et tenebre erant super faciem abyssi, quia delictorum cecitas et ignorantie profunda obscuritas  corda nostra tegebat.

3. Et spiritus Dei ferebatur super aquas. Spiritus autem Dei super cor nostrum tenebrosum et fluidum, quasi super aquas, iam 262 superferebatur; in quo subsistentes requiesceremus, cuiusque uiuificaremur flatu, et cuius unda ablueremur.

[1Kb] 4. Dixit quoque Deus: Fiat lux, id est, illuminatio  credulitatis appareat. Prima enim die lucem fidei dedit, quia prima est in conuersione fides. Unde et istud primum in Dei preceptis mandatum est: Dominus Deus tuus Deus unus est. Propter quam fidem ipse Dominus etiam uisibiliter in mundo apparere uoluit.

[1Kb] 5. Et diuisit lucem a tenebris; nam tunc Deus iuxta prescientie sue gratiam diuisit iustos, id est, filios Dei et lucis, a peccatoribus, tanquam a tenebris; iustos uocans diem, et illos noctem; nam quod in Ecclesia lucis nomine iusti appellentur, audi Apostolum: Fuistis, inquit, aliquando tenebre, nunc autem lux in Domino .

[1Kb] 6. Deinde secunda die disponit Deus firmamentum, id est, solidamentum sanctarum Scripturarum; firmamentum  enim in Ecclesia Scripture diuine intelliguntur, sicut scriptum est: Celum plicabitur, sicut liber . Discreuitque super hoc firmamentum aquas, id est, celestes populos angelorum, qui non opus habent hoc suspicere firmamentum, ut legentes audiant uerbum Dei.

7. uident enim eum semper, et diligunt, sed superposuit ipsum firmamentum legis sue super infirmitatem inferiorum populorum, ut ibi suspicientes cognoscant qualiter discernant inter carnalia et spiritualia, quasi inter aquas superiores et inferiores.

[1Kb] 8. Post hec die tertio collegit in unum aquas inferiores salsas: hoc est, homines infideles, qui cupiditatum tempestate et tentationum carnalium fluctibus quatiuntur, et in se ipsis, quasi amaritudo, includuntur.  Segregauitque ab eis aridam, populum scilicet fontem fidei sitientem, fixitque dehinc superborum limites, et cercuit eos, ne turbulentis iniquitatum suarum fluctibus aridam, id est, animam sitientem Deum, conturbent; liceatque ei germinare bonorum operum fructus secundum genus suum, diligendo proximum in subsidiis necessitatum carnalium;  habeatque in se semen 263 secundum similitudinem, ut ex sua infirmitate compatiatur ad subueniendum indigentibus.

[1Kb] 9. Producat et lignum forte robore, et fructiferum, id est, beneficium ad eripiendum eum qui iniuriam patitur de manu potentis, et prebendum protectionis umbraculum ualido robore iusti iudicii.

[1Kb] 10. Deinde quarta die emicuerunt luminaria firmamento legis infixa, id est, euangeliste et doctores, Scripture sancte coherentes disputando, et omnibus inferioribus lumen sapientie ministrantes. Protulit etiam et ceteram micantium siderum turbam, id est, diuersarum uirtutum in Ecclesia numerositatem, que in huius uite obscuritate, tanquam in nocte refulgentes, diuidant in hoc firmamento Scripture  sensibilia et intelligibilia, quasi inter lucem perfectorum et tenebras paruulorum, et sint in signis uirtutum et miraculorum, sint etiam in tempora et annos, quia predicatores propriis temporibus uiuunt et transeunt, uerbum autem Domini manet in eternum.

11. Quare autem primo terra germinauit, deinde facta sunt luminaria? nisi quia post opera bona uenit illuminatio lucis ad contemplandam speciem superne uirtutis?

12. Inter hec die quinta facta sunt in aquis reptilia animarum uiuarum, homines, scilicet, renouati in uitam per baptismi sacramentum. Facta sunt et uolatilia, id est, sancte anime ad superna uolantes.

13. Post hec sexta die produxit terra animam uiuam,  quando caro nostra, abstinens ab operibus mortuis, uiua uirtutum germina parturit, secundum genus scilicet suum, id est, uitam imitando sanctorum, sicut Apostolus ait: Imitatores mei estote. Secundum nostrum quippe genus uiuimus, quando in opere bono sanctos uiros, 264 quasi proximos, imitamur. Deinde produxit terra bestias, homines in potentia rerum, siue ferocitate superbie. Similiter et pecora; fideles in simplicitate uite uiuentes; serpentes quoque innoxios, sanctos uidelicet uiros, astutie uiuacitate bonum a malo discernentes, et, in quantum fas est, reptando scrutantes terrena, per que intelligant sempiterna, non illos uenenosos qui se in huius mundi cupiditatibus terrenis collocant.

[1Kb] 14. Post hec fecit Deus hominem ad imaginem  suam: perfectum scilicet uirum, qui non quemlibet sanctorum uirorum imitando, sed ipsam ueritatem contemplabiliter intuendo, operatur iustitiam, ut ipsam intelligat, et sequatur, ad cuius imaginem factus est, ueritatem. Iste etiam accepit potestatem piscium maris, et uolatilium celi, pecorumque, ferarum quoque, atque repentium, quia spiritualis quisque effectus, et Deo similis factus, secundum Apostolum, iudicat omnia, ipse autem a nemine iudicatur .

[1Kb] 15. Quod uero sequitur: Masculum et feminam fecit eos, spirituales in Ecclesia, et obedientes ostendit, quia sicut uiro subdita est mulier, sic spirituali et perfecto uiro obediens est is qui minus perfectus est, sicut Apostolus ait: Rogamus uos, fratres, ut cognoscatis  eos qui in uobis laborant, et presunt uobis in Domino . Dicitur autem eis: Crescite et multiplicamini, siue in linguis, siue in spiritualibus intelligentie gradibus, ut dominentur per rationis intellectum omnium carnalium perturbationum, quasi insensibilium animantium.

[1Kb] 16. Omnis autem herba seminalis, et omne lignum fructuosum, quod hominibus datum est in escam, fideles sunt de oblationibus sanctorum necessitatibus communicantes. Unde et Apostolus ait: Nam si in spiritualibus participes facti sunt gentiles, debent et in carnalibus ministrare eis . Hec sunt fructifera ligna. In istis ergo 265 gradibus, tanquam in quibusdam diebus, uespera est ipsa perfectio singulorum  operum, et mane inchoatio sequentium.

[2Kb] 17. Post istorum itaque quasi sex dierum opera bona ualde sperat homo quietem mentis, constitutus in spirituali paradiso, quo significatur uita beata, ubi fons est sapientie, diuisus in quatuor partes uirtutum; ubi edat ligni uite gratiam, ubi utiles disciplinas morum, quasi fructus lignorum carpat. Est namque paradisus uita beatorum, quatuor flumina quatuor uirtutes, ligna eius omnes utiles discipline, lignorum fructus mores piorum, lignum uite ipsa bonorum omnium mater est sapientia, de qua scriptum est, Salomone dicente: Lignum uite est his qui apprehendunt illam, et qui tenuerit eam, beatus . Lignum scientie boni et mali transgressio est mandati.



CAPUT II. De operibus sex dierum.


[1Kb] 1. Expleta hactenus sex dierum opera, qualiter in Ecclesia spiritualiter intelligantur, explicata sunt; deinde, quid in figuram seculi significent, subiiciendum est. Sex diebus consummauit Deus omnia opera sua, et septimo requieuit. Sex etatibus humanum 266 genus in hoc seculo per successiones temporum Dei opera insigniunt. Quarum prima est ab Adam usque ad Ne; secunda a Ne usque ad Abraham; tertia ab Abraham usque ad Dauid; quarta a Dauid usque ad transmigrationem in Babyloniam; quinta deinde usque ad humilem aduentum Domini nostri Iesu Christi; sexta, que nunc agitur, usquequo mundus finiatur, donec  Excelsus ueniat ad iudicium.

[1Kb] 2. Septima uero intelligitur in requie sanctorum, que scilicet non habet uesperam, quia eam iam nullus terminus claudet. Pergamus ergo breuiter per eas omnes mundi etates, replicantes ordinem temporum eorum, et mystice differentias distinguamus.

3. Primo enim seculo factus est, tanquam lux, homo in paradiso. In qua etate filios Dei in lucis nomine diuisit Deus a filiis hominum, quasi a tenebris; fitque huius diei uespera diluuium.

[1Kb] 4. Secundum seculum factum est, quasi firmamentum inter aquam et aquam; arca utique illa que natauit inter pluuiam et maria; huius uespera fuit confusio linguarum.

 5. Tertium seculum factum est quando separauit Deus populum suum a gentibus per Abraham, discernens eum, quasi aridam ab aquis, ut proferret germen herbarum atque lignorum, id est, fructus sanctarum Scripturarum. Huius uespera fuit peccatum, et malitia pessimi regis Saul.

6. Inde quartum seculum cepit a Dauid, quando constituit Deus luminaria in firmamento celi, id est, splendorem regni, tanquam solis excellentiam, et in lune specie obtemperantem tanquam lunam Synagogam, et stellas principes eius. Cuius etatis fit  uespera in peccatis regum, quibus gens illa meruit captiuari.

7. Porro quinto seculo, id est, in transmigratione Babylonie, facta sunt quasi animalia in aquis, et uolatilia celi, quia tunc Iudei inter gentes, tanquam in mari, uiuere ceperunt, nec habebant stabilem locum, tanquam uolantes aues. Huius diei quasi uespera est multiplicatio peccatorum in populo Iudeorum, quando sic excecati sunt, ut etiam Dominum Iesum non possint agnoscere.

267 8. Iam sextum seculum fit in aduentu Domini nostri Iesu Christi. Nam sicut in illa sexta die primus homo Adam de limo terre ad imaginem Dei formatus est, sic in ista sexta etate seculi secundus Adam, id est, Christus, in carne de Maria uirgine natus  est: ille in animam uiuentem, hic in spiritum uiuificantem. Et sicut in illa die fit anima uiua, sic in isto seculo uitam desiderantes eternam.

9. Et sicut in illa sexta die serpentium et ferarum genera terra produxit, ita et in hac sexta etate seculi gentes uitam appetentes eternam Ecclesia generauit. Quem etiam sensum uas Petro ostensum manifestauit . Et quemadmodum die sexta creatur masculus et femina, sic in ista seculi etate manifestatur Christus et Ecclesia.

[1Kb] 10. Et sicut preponitur homo in die illa pecoribus, serpentibus et celi uolatilibus, ita et Christus in hac etate seculi gentibus, populis et nationibus, ut ab eo regantur, uel carnali concupiscentie dediti, sicuti pecora, uel terrena curiositate obscurati, quasi serpentes,  uel elati superbia, quasi aues.

[1Kb] 11. Et sicut in illa die pascitur homo, et animalia que cum illo sunt, herbis seminalibus, et lignis fructiferis, et herbis uiridibus, sic et ista seculi etate spiritualis homo, qui bonus minister est Iesu Christi, cum ipso populo spiritualiter pascitur sanctarum Scripturarum alimentis, et lege diuina ad concipiendam fecunditatem rationum, atque sermonum, tanquam herbis seminalibus, partim ad utilitatem morum conuersationis humane, tanquam lignis fructiferis, partim ad uigorem fidei, spei et  caritatis in uitam eternam, tanquam herbis uiridibus, que nullo estu tribulationum arescunt.

[1Kb] 12. Sed spiritualis sic istis spiritualibus cibis alimentisque pascitur, ut multa intelligat. Carnalis autem, id est, paruulus in Christo, tanquam pecus Dei, ut multa credat, que necdum intelligere 268 potest, tamen eosdem cibos omnes habent. Huius autem etatis quasi uespera utinam nos non inueniat! Illa est enim de qua Dominus dicit: Putasne ueniens Filius hominis inueniet fidem super terram ?

[1Kb] 13. Post illam uesperam fiet mane, quando ipse Dominus in claritate uenturus est. Tunc requiescent cum Christo ab omnibus operibus suis ii quibus dictum est: Estote perfecti, sicut Pater uester qui in  celis est . Tales enim faciunt opera bona ualde. Post talia enim opera speranda est requies in die septimo, qui uesperam non habet.

[1Kb] 14. Sequitur: Iste generationes celi et terre, quando create sunt, in die qua fecit Deus celum et terram, et omne uirgultum agri, omnemque herbam regionis, antequam esset super terram. Superius septem dies numerati sunt; nunc unus dies dicitur, quo fecit Deus celum et terram, et omne uirgultum agri, et omnem herbam regionis.

[1Kb] 15. Huius diei nomine secundum prophetiam omne tempus huius uite significatur, in quo celum et terra factum, id est, in quo creature uisibiles disponuntur. Sed quid sibi uult, quod nunc, nominato  celo et terra, adiecit uirgultum agri, et herbam regionis, et tacuit cetera que sunt in celo et terra, uel etiam in mari, nisi quia per uirgultum agri inuisibilem creaturam demonstrat intelligi, sicut est anima?

16. Dicta autem est uirgultum, propter uigorem uite; herba, propter eamdem uitam nunquam marcescentem. Deinde quod addidit, antequam esset super terram, intelligitur antequam anima peccaret. Terrenis enim cupiditatibus sordidata, tanquam super terram nata, uel super terram esse, recte dicitur.

[1Kb] 17. Unde et adiecit: Nondum enim pluerat Dominus Deus super: terram, quasi aperte diceret: Antequam peccaret anima, nondum 269 nubibus  Scripturarum pluuiam doctrine Dominus ad animam irrigandam concesserat; nondum propter hominem, qui est terra, Dominus noster nubem carnis nostre  assumpserat, per quam imbrem sancti Euangelii largissimum infudit.

[1Kb] 18. Quod uero subiunxit: Et homo non erat, qui operaretur terram, quia nullus homo operatus est in uirginem, unde natus est Christus. Ipse est enim lapis de monte abscissus sine manibus , id est, absque coitu et humano semine de uirginali utero, quasi de monte humane nature, et substantie carnis abscissus. Sed fons ascendebat de terra, irrigans uniuersam superficiem terre. Terra mater uirgo Domini Maria rectissime accipitur, de qua scriptum est: Aperiatur terra, et germinet Saluatorem . Quam terram irrigauit Spiritus sanctus, qui fontis et aque nomine in Euangelio significatur.



CAPUT III. De paridisi conditione, uel hominis.


1. Formauit igitur Deus hominem de limo terre, id est, factus est Christus, iuxta quod ait Apostolus, ex semine Dauid secundum carnem , tanquam de limo terre. Et inspirauit in faciem eius spiraculum uite, utique infusionem sancti Spiritus, qui operatus est hominem Christum. Et factus est homo in animam uiuentem, scilicet, ut qui perfectus erat Deus, perfectus uideretur et homo.

[1Kb] 2. Plantauerat autem Dominus Deus paradisum uoluptatis a principio. Paradisus Ecclesia est; sic enim de illa legitur in Canticis canticorum: Hortus conclusus soror mea . A principio autem paradisus plantatur, quia Ecclesia catholica a Christo,  qui est principium omnium, condita esse cognoscitur. Fluuius de paradiso exiens imaginem portat Christi, de paterno fonte fluentis, qui irrigat Ecclesiam suam uerbo predicationis, et dono baptismi.

[1Kb] 3. De quo bene per prophetam dicitur: Dominus Deus noster 270 fluuius gloriosus exsiliens in terram sitientem. Quatuor autem paradisi flumina quatuor sunt Euangelia ad predicationem cunctis gentibus missa.

4. Ligna fructifera, omnes sancti sunt; fructus eorum, opera eorum; lignum autem uite, Sanctus sanctorum, Christus, scilicet, ad quem quisque si porrexerit manum, uiuet in eternum. Lignum autem scientie boni et mali, proprium est uoluntatis arbitrium quod in medio nostri est positum ad dignoscendum  bonum et malum. De quo qui relicta Dei gratia gustauerit morte morietur.

5. Tulit igitur Deus hominem, et posuit eum in paradiso.  Assumpsit Deus carnem, et factus est caput Ecclesie, ut operaretur et custodiret illum, id est, uoluntate Patris ex omnibus gentibus Ecclesiam impleret. Dixit quoque Deus: Non est bonum esse hominem solum. Arguuntur heretici, qui Christum solum hominem putant, et non etiam Deum.

[1Kb] 6. Faciamus ei adiutorium simile sui, quia in ipso homine suscepto Ecclesia Deo copulata est. Appellauit autem Adam nominibus suis cuncta animantia, et uolatilia celi, et bestias terre, significans gentes, que salue fierent in Ecclesia, et per Christum nomen Christianitatis erant accepture, quod prius non habuerant, sicut scriptum est: Et uocabo seruos meos nomine alio .

[1Kb] 7. Ade uero non inueniebatur adiutor similis eius.  Utique quoniam quamuis fidelis aut iustus sit quisque, Christo tamen equari non potest. Quis enim, inquit Moyses, similis tibi in diis, Domine ? nam et Dauid ait: Speciosus forma pre filiis hominum . Nemo enim poterat a morte genus humanum liberare, et ipsam mortem superare, nisi Christus, sicut et in Apocalypsi dicitur: Nemo inuentus est dignus, neque in celo, neque in terra, neque infra terram, aperire librum, nisi leo de tribu Iuda.

[1Kb] 8. Immisit ergo Dominus Deus soporem in Adam; cumque obdormisset, tulit unam de costis eius, et edificauit costam, quam tulerat 271 de Adam, in mulierem. Dormit Adam, et fit illi mulier de latere. Patitur Christus in cruce, pungitur latus lancea, et  profluunt sacramenta sanguinis, ex quibus formetur Ecclesia. Hanc dormitionem cantat Propheta, dicens: Ego dormiui, et quieui, et resurrexi, quoniam Dominus suscitauit me .

9. Sequitur: Et posuit carnem pro ea. Sic Christus carnem suam moriendo posuit in patibulo crucis pro Ecclesia. Dixit quoque Adam: Hoc nunc os ex ossibus meis, et caro de carne mea. Quia siue sancti spirituales et fortissimi in tentationibus, siue minus perfecti, utrique unum corpus Christi sunt, et una Ecclesia.

[1Kb] 10. Hec uocabitur uirago, quoniam de uiro sumpta est. Sic et Christus Ecclesie nomen dedit Christianum,  que de eius latere sumpta est. Hec ergo omnia facta sunt in figura, que erant in Ecclesia proditura. Quamobrem relinquet homo patrem et matrem, et adherebit uxori sue; et erunt duo in carne una. Hoc interpretans Apostolus ait: Sacramentum hoc magnum est, ego autem dico in Christo et in Ecclesia .

11. Ergo quod per historiam completum est in Adam, per prophetiam significatur in Christo, qui reliquit Patrem, cum dicit: Ego a Patre exiui, et ueni in mundum . Qui cum in forma Dei esset, non rapinam arbitratus est esse se equalem Deo . Reliquit et matrem, id est, Synagogam Iudeorum, ueteri Testamento carnaliter inherentem, que illi erat mater ex semine Dauid secundum  carnem, et adhesit uxori sue, id est, sancte Ecclesie, ut pace Noui Testamenti essent duo in carne una, quia cum sit Deus apud Patrem, per quem facti sumus, factus est per carnem particeps noster, ut illius capitis corpus esse possimus.



CAPUT Iu. De preceptis Dei, et consensione serpentis.

272 [1Kb] 1. Iam dehinc preceptum, quod accepit figuraliter Adam, nos accepimus in Christo, quia unusquisque Christianus non incongrue gestat personam Christi, dicente ipso Domino: Quod fecistis uni ex minimis meis, mihi fecistis . Dicitur ergo illi: Ex omni ligno paradisi comede. De ligno autem scientie boni et mali ne comedas.

[1Kb] 2. Precipitur enim nobis ut fruamur omni ligno  paradisi, quo significantur spirituales delicie, de quibus ait Apostolus: Fructus autem spiritus est caritas, gaudium, pax, longanimitas, bonitas, mansuetudo, continentia, castitas . Sicut Apostolus dicit. Et non tangamus lignum in medio paradisi plantatum scientie boni et mali, id est, ne uelimus superbire de natura arbitrii nostri, que media est, ut, decepti per scientiam, experiamur et malum. Serpens autem ille, sapientior omnium bestiarum, indicat diabolum, qui inde serpens dicitur quod uolubili uersetur astutia.

[1Kb] 3. Sed quid est quod ipse per mulierem decepit, et non per uirum? Quia non potest ratio nostra seduci  ad peccandum, nisi precedente delectatione in carnalis infirmitatis affectu, qui obtemperare debet rationi, tanquam uiro dominanti. Hoc enim in unoquoque homine geritur in occulto quodam secretoque coniugio.

4. Suggestionem quippe, serpentem accipimus; mulierem uero, 273 animalem corporis sensum; rationem autem, uirum. Ergo quando occurrit mala suggestio, quasi serpens loquitur. Sed si sola cogitatio oblectetur illa suggestione, et, refrenante ratione, consensus explendi operis non succedat, sola mulier uidetur comedisse illicitum.

5. Quod si ipsum peccatum etiam et mens perpetrandum decernat, iam uir deceptus est, iam mulier cibum dedisse uiro uidetur; illecebre enim  consentire de ligno prohibito manducare est. Tunc quippe iure a uita beata, tanquam a paradiso, expellitur homo, peccatumque ei imputatur, etiamsi non sequatur effectus: quia etsi non est in factis culpa, in consensu tamen rea tenetur conscientia. Hec secundum anagogem.

[1Kb] 6. Ceterum iuxta metaphoram poterit callidus serpens iste hereticorum uersutiam designare. Nulli enim loquacius atque subtilius promittunt illicita curiositate secretorum adapertionem, atque scientiam boni et mali; et in ipso homine, tanquam in arbore que plantata est in medio paradisi, suam dignoscentiam nituntur demonstrare.

[1Kb] 7. Contra hunc serpentem clamat Apostolus, cum dicit: Metuo ne sicut serpens Heuam seduxit astutia  sua, sic sensus uestri corrumpantur . Seducitur uerbis huius serpentis carnalis nostra concupiscentia, et per illam decipitur Christianus Adam, non Christus. Dicit ergo serpens ad mulierem: Cur precepit uobis Deus ut non comederetis ex omni ligno paradisi? Sic hereticorum curiosa cupiditas, sic praui predicatores, ad diligendam erroris fallaciam, auditorum carnalium corda succendunt, dicentes: Quare fugitis scientiam habere latentem? noua semper exquirite, boni malique scientiam penetrate.

8. Unde apud Salomonem mulier illa, hereticorum speciem tenens, dicit: Aque furtiue dulciores sunt, et panis absconditus suauior ? Subiecit deinde idem serpens: Quacunque die comederitis,  ex 274 eo statim aperientur oculi uestri, et eritis ut dii scientes bonum et malum.

 [1Kb] 9. Sic et omnes heretici diuinitatis meritum profitentur, atque scientie pollicitatione decipiunt et reprehendunt eos quos simpliciter credentes inuenerint. Et quia omnino carnalia persuadent, quasi ad carnalium oculorum apertionem conantur adducere, ut interior oculus obscuretur.



CAPUT u. De peccato primorum hominum, siue supplicio.

[1Kb] 1. uidit igitur mulier quod bonum esset lignum, tulitque de fructu illius et comedit. Mulier comedit antea, non uir; ideo, quia facilius carnales persuadentur ad peccatum, nec tam uelociter spirituales decipiuntur. Et dedit uiro suo, et comedit; utique quia post delectationem carnalis concupiscentie  nostre, etiam nostra ratio subiicitur ad peccandum. Cumque cognouissent se esse nudos, consuerunt folia ficus. Foliis fici se contegunt, qui seculum asperum amplectuntur, qui prurigine uoluptatis carnalis arantur, quique decepti heretica prauitate, et gratia Dei nudati, tegumenta mendaciorum, tanquam ficus folia, colligunt, facientes sibi succinctoria prauitatis, cum de Domino uel Ecclesia mentiuntur.

[1Kb] 2. Cumque audissent uocem Dei deambulantis in paradiso ad auram post meridiem. Deambulat Deus in illis, et non stat, qui stabiles in eius precepto non perseuerant. Et bene ad auram post meridiem, quia iam ab eis aufertur lux illa feruentior ueritatis, appropinquantibus errorum tenebris. Absconderunt se a facie Dei in medio ligni paradisi. In medio namque  ligni se abscondit, qui auersus a precepto Creatoris, in erroris atque arbitrii sui uoluptatibus uiuit.

3. uocauitque Deus Adam: Ubi es? Hic ostendit quod si qui 275 a fide uel bonis operibus ad mendacia sua desideriaque labuntur, non despicit illos Deus, sed adhuc ut redeant ad penitentiam uocat, quia non uult mortem peccatoris, sed ut conuertatur, et uiuat . Ergo non est desperandum quibuslibet peccatoribus, dum et ipsi impii ad spem indulgentie prouocantur.

[1Kb] 4. Dicitur autem posthec serpenti: Maledictus eris inter omnia animantia. Super pectus tuum et uentrem gradieris. Nomine pectoris significatur superbia mentis, nomine autem uentris significantur  desideria carnis; his enim duabus rebus serpit diabolus aduersus eos quos uult decipere, id est, aut  terrena cupiditate, et luxuria aut superbie insana ruina.

[1Kb] 5. Et terram manducabis, id est, ad te pertinebunt, quos terrena cupiditate deceperis. Omnibus diebus uite tue, id est, omni tempore quo agis hanc potestatem ante illam ultimam penam iudicii. Inimicitias ponam inter te et mulierem, et semen tuum et semen illius. Semen diaboli est peruersa suggestio. Semen autem mulieris fructus est boni operis, quo peruerse suggestioni resistitur.

[1Kb] 6. Ipsa caput illius conteret, si eum mens in ipso initio male suggestionis excludit. Ille insidiatur calcaneo eius, quia mentem, quam prima suggestione non decipit, decipere in finem tendit. Quidam autem, quod dictum est, Inimicitias ponam inter te et mulierem,  de uirgine de qua Dominus natus est, intellexerunt, eo quod illo tempore ex ea Dominus nasciturus, ad inimicum deuincendum, et mortem, cuius ille auctor erat, destruendam, promittebatur.

276 7. Nam et illud quod subiunctum est: Ipsa conteret caput tuum, et tu insidiaberis calcaneo eius, hoc de fructu uentris Marie, qui est Christus, intelligunt; id est: Tu eum supplantabis, ut moriatur. Ille autem, te uicto, resurget, et caput tuum conteret, quod est mors. Sicut et Dauid dixerat ex persona Patris ad Filium: Super aspidem et basiliscum ambulabis, et conculcabis leonem et draconem .

[1Kb] 8. Aspidem dixit mortem, basiliscum peccatum, leonem Antichristum, draconem diabolum. De pena  autem mulieris quid significat, quod ei dicitur: In dolore paries filios, nisi quia uoluntas carnalis, cum aliquam malam consuetudinem uult uincere, patitur in exordio dolores, atque ita per meliorem consuetudinem parit bonum opus, quasi filios.

[1Kb] 9. Quod uero adiecit: Et conuersio tua ad uirum tuum, et ipse dominabitur tui: hoc significat, quod illa carnalis uoluntas, que cum dolore reluctauerat, ut faceret consuetudinem bonam, iam ipsis erudita  doloribus, cautior fit, et ne corruat, obtemperat rationi, et libenter seruit quasi uiro iubenti.

[1Kb] 10. Post hec uocatur Heua uita, et mater uiuorum, que de uiri sui latere facta est, et dicit Dominus in Euangelio: Si quis non manducauerit carnem meam, et biberit sanguinem meum, non habebit in se uitam, et omnia que illic intelliguntur, enucleate minutatimque tractata Christum et Ecclesiam preloquuntur, siue in bonis Christianis, siue in malis. Neque enim frustra dixit Apostolus: Adam, qui est forma futuri , et illud: Relinquet homo patrem; et reliqua

[1Kb] 11. uocaturque dehinc mater uiuorum, id est, recte factorum, quibus contraria sunt peccata, que nomine mortuorum significantur. Iam uero per sententiam  que in uirum infertur, ratio nostra arguitur, que et super peccati concupiscentia seducta, et a paradiso 277 beatitudinis remota, habet maledictiones terrene operationis, habet et dolores temporalium curarum, quasi spinas et tribulos.

[1Kb] 12. Sic tamen dimittitur de paradiso beatitudinis, ut operetur terram, id est, ut in corpore isto laboret, et collocet sibi meritum redeundi ad uitam beatam, que paradisi nomine significatur, possitque aliquando manum porrigere ad arborem uite, et uiuere in eternum. Manus autem porrectio bene significat crucem, uel cruciatum penitentie, per quem uita eterna recuperatur. Accipit etiam tunicam pelliceam diuino iudicio, quo nomine corporis mortalitas significatur in historia.

 [1Kb] 13. In allegoria autem de carnalibus sensibus abstracte uoluptates, que carnaliter uiuentem diuina lege consequuntur, et contegunt. Qui si aliquando ad Deum conuertitur per flammeam frameam, id est, per temporales tribulationes, peccata sua agnoscendo et gemendo, et per cherubim, id est, per plenitudinem scientie, quod est caritas, perueniet ad arborem uite Christum, et uiuet in eternum.

14. Cherubim namque plenitudo scientie interpretatur.  Framea uero uersatilis, posita ad custodiendam uiam ligni uite, temporales pene intelliguntur. Nemo enim potest peruenire ad arborem uite, nisi per has duas res, tolerantiam scilicet molestiarum et scientie plenitudinem, id est, per caritatem Dei et proximi. Plenitudo enim legis caritas est .



CAPUT uI. De Cain et Abel, eorumque progenie.

[1Kb] 1. Adam uero cognouit Heuam uxorem suam, que concepit, et peperit Cain. Rursumque peperit fratrem eius Abel. Natiuitates 278 duorum filiorum Adam similitudinem habent duorum populorum, qui erant diuersis temporibus ad fidem uenturi, pari opere, et dissimili caritate ante Deum. Fuit autem Abel pastor ouium, et Cain agricola.

 2. Sed sicut Cain sacrificium ex terre fructibus reprobatur, Abel autem sacrificium ex ouibus et earum adipe suscipitur, ita Noui Testamenti fides ex innocentia grata Deum laudans ueteris Testamenti terrenis operibus anteponitur. Dixit Deus ad Cain, si recte offeras, recte autem non diuidas, peccasti. Utique quia etsi Iudei antea recte illa fecerunt, in eo tamen infidelitatis rei sunt, quia, Christo ueniente, iam tempus Noui Testamenti a tempore ueteris Testamenti non distinxerunt.

[3Kb] [1Kb] 3. Quod si obtemperasset Deo Cain dicenti: Quiesce, sub te erit appetitus tuus, et tu dominaberis illius, ad se conuertisset peccatum suum, sibi hoc tribuens, et confitens Deo; ac sic adiutus indulgentie gratia ipse peccato suo dominaretur, non illo sibi dominante seruus  esset peccati, nec fratrem occidisset innocentem, sic et Iudei, in quorum hec figura gerebantur, si quiescerent a sua perturbatione, et, tempus salutis per gratiam in remissionem 279 peccatorum cognoscentes, audirent Christum dicentem: Non ueni uocare iustos, sed peccatores ad penitentiam, tunc ad se conuerterent peccatum suum in confessione, sicut in Psalmo XL scriptum est, medico dicentes: Ego dixi, Domine,  miserere mei; sana animam meam, quia peccaui tibi ; eidemque peccato, quandiu in eorum corpore esset adhuc mortali, per spem gratie liberi dominarentur.

4. Nunc autem ignorantes Dei iustitiam, et suam uolentes constituere, elati de operibus legis, non humiliati de peccatis suis, non quieuerunt; sed offenderunt in lapidem offensionis, et exarserunt iracundia aduersus Christum, cuius opera uidentes accepta Deo esse, doluerunt.

5. Itaque post hec occiditur Abel minor natu a fratre Cain maiore natu. Occiditur Christus caput populi minoris natu a populo Iudeorum maiore natu, ille in campo, iste in Caluarie loco.

6. Interrogat Deus Cain, non tanquam ignarus eum  a quo discat, sed tanquam iudex reum quem puniat, et dicit: Ubi sit frater eius? ille respondit nescire se, nec eius se esse custodem. Usque nunc quid nobis respondent Iudei, cum eos sanctarum Scripturarum uoce interrogamus de Christo? Illi nescire se Christum respondent. Fallax enim Cain ignoratio, Iudeorum est falsa negatio.

[1Kb] 7. Essent autem quodam modo Christi custodes, si Christianam fidem accipere ac custodire uoluissent. Dixit Deus ad Cain: Quid fecisti? uox sanguinis fratris tui clamat ad me de terra. Sic arguit in Scripturis sanctis uox diuina Iudeos. Habet enim magnam uocem Christi sanguis in terra; cum enim, sacramento accepto, ab omnibus gentibus respondetur Amen, hec est uox clara, uox sanguinis, quam sanguis iste exprimit  ex ore fidelium eodem sanguine redemptorum.

8. Dixit Deus ad Cain: Et nunc maledictus eris a terra, que 280 aperuit os suum, et suscepit sanguinem fratris tui de manu tua. Maledictus est enim populus Iudeorum infidelis a terra, id est, ab Ecclesia, que aperuit os suum in confessione peccatorum accipere sanguinem Christi, qui effusus est in remissionem peccatorum omnium de manu persecutoris,  nolentis esse sub gratia, sed sub lege, ut esset ab Ecclesia maledictus, id est, ut ostenderet eum Ecclesia maledictum, testificante Apostolo: Quicunque enim ex operibus legis sunt, sub maledicto legis sunt.

[1Kb] 9. Deinde, cum dixisset: Maledictus tu a terra, que aperuit os suum accipere sanguinem fratris tui de manu tua, non dixit quoniam operaberis eam, sed ait, quoniam operaberis terram, et non adiiciet uirtutem suam dare tibi.

10. Unde non est necesse intelligere eamdem terram operari Cain, que aperuit os accipere sanguinem fratris de manu eius. Sed ideo maledictus intelligitur ab hac terra, quoniam operatur terram, que nondum adiiciet uirtutem suam dare illi. Id est, ideo populum Iudeorum maledictum agnoscit, et ostendit Ecclesia,  quoniam, occiso Christo, adhuc operatur terrenam circumcisionem, terrenum Sabbatum, terrenum azymum, terrenum pascha, quia omnis terrena operatio habet occultam uirtutem intelligende gratie Christi, que non datur Iudeis in impietate et infidelitate perdurantibus, quia Nouo Testamento reuelata est.

11. Cum operatus fueris terram, non dabit tibi fructus suos; in ipsa enim terra quam Christus portauit, id est, in eius carne, ipsi operati sunt salutem nostram, crucifigendo Christum, qui mortuus est propter delicta nostra. Nec tamen eis dedit eadem terra uirtutem suam, qui non iustificati sunt in uirtute resurrectionis eius qui resurrexit propter iustificationem nostram, quia etsi crucifixus est ex infirmitate carnis,  sed uiuit in uirtute Dei

12. Hec est ergo uirtus terre illius, quam non ostendit impiis et incredulis. Unde nec resurgens eis a quibus erat crucifixus apparuit tanquam Cain operanti terram, ut granum illud seminaretur. uagus et profugus eris; siue, ut in Septuaginta scriptum est, gemens et tremens eris super terram.

281 [1Kb] 13. Nunc ecce quis non uideat, quis non agnoscat, in tota terra, quacunque dispersus est ille populus, quomodo sit uagus in gentibus, et profugus a Ierusalem? quomodo gemat merore amissi regni, et tremat tremore sub innumerabilibus populis Christianis? ideoque respondit Cain dicens: Maior est iniquitas mea quam ut ueniam merear. Ecce eiicis me hodie a facie terre, et a facie tua abscondar, et  ero uagus et profugus in terra. Igitur omnis qui inuenerit me, occidet me.

14. uere inde uagus et profugus gemit et tremit,  ne etiam, regno terreno perdito, ista uisibili morte occidatur. Hanc dicit maiorem causam, quam illam quod terra nostra non dat uirtutem suam, ne spiritualiter moriatur. Carnaliter enim sapit, et abscondit se a facie Dei, id est, iratum habere Deum graue non putat, sed hoc timet, ne inueniatur et occidatur. Carnaliter enim sapit, tanquam operans terram, cuius uirtutem non accipit.

[1Kb] 15. Sapere autem secundum carnem mors est; quam non intelligens ille, amisso regno, gemit, et corporalem mortem tremit. Sed quid ei respondit Dominus? Nequaquam ita fiet; sed omnis qui occiderit Cain, septuplum punietur; siue, ut Septuaginta transtulerunt, septem uindictas exsoluet; id est, non sic, quomodo dicis, non corporali morte interibit  genus impium carnalium Iudeorum.

[1Kb] 16. Quicunque eos ita perdiderit, septem uindictas exsoluet, id est, auferet ab eis septem uindictas, quibus alligati sunt propter reatum occisi Christi, ut hoc toto tempore, quod septenario dierum numero uoluitur, magis quia non interiit genus Iudeorum, satis appareat fidelibus Christianis, sed solam dispersionem meruerint, 282 iuxta quod ait Scriptura: Ne occideris eos, nequando obliuiscantur populi mei legis tue; disperge illos in uirtute tua, et depone eos .

17. Posuit Dominus in Cain signum, ut non eum interficeret omnis qui inuenisset eum. Hoc reuera mirabile est, quemadmodum omnes gentes que a Romanis subiugate sunt, in ritum Romanorum sacrorum  transierint, eaque sacrilegia obseruanda, et celebranda susceperint; gens autem Iudeorum siue sub paganis regibus, siue sub Christianis, non amiserit signum legis, et circumcisionis sue, quo a ceteris gentibus populisque distinguitur.

[1Kb] 18. Sed et omnis imperator, uel rex, qui eos in suo regno inuenit, cum ipso signo eos inuenit, et non occidit; id est, non efficit ut non sint Iudei certo quodam et proprio sue obseruationis signo a ceterarum gentium communione discreti, nisi quicunque eorum ad Christum transierit, ut iam non inueniatur Cain, neque exeat a facie Dei, neque habitet in terra Naid.

19. Exiit ergo a facie Domini, et habitauit in terra Naid, quod dicitur interpretatum commotio, siue instabilis,  et fluctuans, et sedis incerte. Contra quod malum Deus rogatur in psalmo: Ne dederis in motum pedes meos ; et: Manus peccatorum  non moueant me ; et: Qui tribulant me, exsultabunt, si motus fuero ; et: Dominus a dextris est mihi, ne commouear . Nunc uero Iudei, et omnes qui diuersis erroribus contumaces sunt, resistendo ueritati, exeunt a facie Dei, id est, a misericordia dilectionis eius uel a participatione lucis eius, et habitant profugi in terra commotionis; id est, in conturbatione carnali contra iucunditatem Dei; hoc est, contra Edem, quod interpretatur epulatio, ubi est plantatus paradisus.

[1Kb] 20. Cognouit autem Cain uxorem suam, et concepit, et peperit Henoch, et edificauit Cain ciuitatem. Quid ergo sibi per figuram uult, quod impiorum progenies ciuitatem in ipsa mundi origine construxit? nisi quod noueris impios in hac uita esse fundatos,  sanctos uero hospites esse et peregrinos. Unde et Abel tanquam peregrinus in terris, id est, populus Christianus non condidit ciuitatem. 283 Superna enim est sanctorum ciuitas, quamuis hic pariat ciues, in quibus peregrinatur, donec regni eius tempus adueniat.

[1Kb] 21. Nam et Petrus propterea reprehenditur, quod tabernacula in monte fieri cogitauit, quia sancti in hoc mundo tabernaculum non edificant. Aedificauit autem eam ex nomine filii sui Henoch. Iste filius, in cuius nomine condita est Henoch, id est, terrestris Ierusalem, que interpretatur dedicatio, significat istam ciuitatem et initium et finem habere terrenum, ubi nichil plus quam quod cernitur speratur.

[1Kb] 22. Porro Henoch genuit Irad, et Irad genuit Mauiahel,  et Mauiahel genuit Mathusel, et Mathusel genuit Lamech. Qui accepit duas uxores; nomen uni Ada, et nomen secunde Sella. Notandum autem quod in progenie Seth, cum genuisse filios filiasque dicatur, nulla ibi genita femina nominatim exprimitur, sed tantum in progenie Cain femina commemoratur. Quo significatur terrenam ciuitatem usque in finem sui carnales habituram generationes, que marium ac feminarum coniunctione proueniunt.

[1Kb] 23. Dixit quoque Lamech uxoribus suis: Audite uerba mea, et auscultate sermonem meum. Quoniam occidi uirum in uulnus meum, et adolescentulum in liuore meo, septies uindicabitur de Cain, de Lamech septuagies septies. Iam alibi secundum historiam dictum  est, eo quod ab Adam usque ad Christum septuaginta septem generationes inueniantur, in quibus peccatum Lamech, id est, totius mundi sanguinis Christi effusione solutum est.

24. Siquidem et in populo Iudeorum propter interfectionem Christi septuaginta septem uindicte sunt statute, iuxta illud euangelicum, 284 in quo dictum est Petro apostolo: Non solum septies, sed etiam septuagies septies, si penituerit, fratri remittendum ; id est, Iudeum reuertentem post septuaginta septem uindictas statutas recipiendum ad indulgentiam Christi.

[1Kb] 25. Cognouit quoque adhuc Adam uxorem suam, et peperit filium, uocauitque nomen eius Seth. Sed Seth natus est filius, quem uocauit Enos. Seth quippe interpretatur  resurrectio, qui est Christus, et Enos filius eius interpretatur homo, qui cepit inuocare nomen Domini.

26. Quid per hoc intelligitur, nisi quia in confessione uiuit omnis homo, qui est filius resurrectionis, quandiu peregrinatur in terris? Item ex duobus illis hominibus, Abel, qui interpretatur luctus, et eius fratre Seth, quod interpretatur resurrectio, mors Christi et uita eius ex mortuis figuratur.

[1Kb] 27. Ergo, ut breuius dicam, Abel luctus, Seth resurrectio, Enos homo, quia post luctum resurrectio, de resurrectione homo inuocans Deum. Item Enos genuit Cainan, Cainan autem genuit Malalehel, Malalehel genuit Iared; Iared genuit Henoch. Hic autem Henoch septimus ab Adam, qui placuit Deo, et  translatus est, septimam requiem significat, ad quam transfertur omnis qui tanquam sexta die, id est, sexta etate seculi, per Christi aduentum formatur.

[3Kb] 28. Transactis enim sex millibus annis, facto etiam iudicio, et renouatis celo et terra, transferentur sancti in uitam perpetue immortalitatis. Quod autem per Seth ab Adam usque ad Ne denarius numerus insinuatur, complementum mandatorum in Ecclesie operibus 285 figuratur, cui numero si adiiciantur tres filii Ne, medio reprobato, duodenarius consummatur, qui in patriarcharum apostolorumque numero insignis habetur propter septenarii partes, altera per alteram multiplicatis. Nam ter quaterni, uel quater terni ipsum faciunt.

 29. Quod uero progenies ex Adam per Cain undenario numero finitur, transgressio mandatorum, siue peccatum ostenditur. Nam dum Lamech septimus ab Adam reperiatur scriptus, adduntur ei tres filii, et una filia, ut undenarius numerus compleatur, per quod demonstratur peccatum.

30. Nam et ipse numerus femina clauditur, a quo sexu initium peccati commissum est, per quod omnes morimur, scilicet ut uoluptas carnis, que spiritui resisteret, sequeretur. Unde et ipsa filia Lamech Nema, id est, uoluptas interpretatur. Nam quod de Mathusalem secundum Septuaginta ultra diluuium numerantur anni, hoc significat ut, quoniam solus est Christus, cuius uita nullam sensit etatem, in maioribus quoque illis non sensisse diluuium uideretur.



CAPUT uII. De arca Ne et diluuio mundi.


1. Ne autem per omnia omnesque actus eius Christum significat. Ne autem requies interpretatur, et Dominus dicit: Discite a me quia mitis sum et humilis corde, et inuenietis requiem 286 animabus uestris . Solus iustus inuenitur Ne in illa gente, cui septem homines donantur propter iustitiam suam.

[1Kb] 2. Solus Christus iustus est atque perfectus, cui septem Ecclesie propter septemplicem spiritum illuminantem in unam Ecclesiam condonantur. Ne per aquam et lignum liberatur; lignum quippe et aqua crucem designat et baptisma. Sicut enim ille  cum suis per lignum et aquam saluatur, sic familia Christi per baptismum et crucis passionem sanatur. Arcam instruxit Ne de lignis non putrescentibus, Ecclesia construitur a Christo ex hominibus in sempiternum uicturis.

3. Arca enim ista Ecclesiam demonstrabat, que natat in fluctibus mundi huius. Quod autem eadem arca de lignis quadratis fieri iubetur, undique stabilem uitam sanctorum significat, ad omne opus bonum  paratam. Quocunque enim uerteris, quadratum firmiter stat.

[1Kb] 4. Quod bitumine conglutinantur arce ligna extrinsecus, et intrinsecus, ut in compage firmetur unitatis, significatur tolerantia caritatis, ne scandalis Ecclesiam tentantibus, siue ab his qui intus sunt, siue ab eis qui foris sunt, cedat fraterna iunctura, et soluatur uinculum pacis; est enim bitumen feruentissimum et uiolentissimum gluten, significans dilectionis ardorem ui magne fortitudinis ad tenendam societatem spiritualem omnia tolerantem.

[1Kb] 5. Quod arca trecentis cubitis longa est, ut sexies quinquaginta compleantur, sicut sex etatibus omne huius seculi tempus extenditur, in quibus omnibus Christus nunquam destitit predicari, in quinque per  prophetiam prenuntiatus, in sexta per Euangelium diffamatus, potest quidem et in his trecentis cubitis signum ligni passionis ostendi. Ipsius enim littere T numerus crucis demonstrat signum, per quod socii Christi passionis effecti per baptismum longitudinem uite eterne percipimus.

287 6. Quod uero cubitis quinquaginta latitudo eius expanditur, sicut dixit Apostolus: Cor nostrum dilatatum est ? unde, nisi caritate spirituali? propter quod ipse iterum dicit: Charitas Dei diffusa est in cordibus nostris per Spiritum sanctum, qui datus est nobis . Quinquagesimo enim die post resurrectionem suam Christus Spiritum sanctum misit, quo corda credentium dilatauit.

 7. Quod autem eius altitudo in triginta cubitos surgit, quem numerum decies habet in trecentis cubitis longitudo, quia Christus altitudo nostra, qui, triginta annorum gerens etatem, doctrinam euangelicam consecrauit, contestans legem non se uenisse soluere, sed implere. Legis autem cor in decem preceptis agnoscitur. Unde decies tricenis arce longitudo perficitur, unde et ipse Ne ab Adam decimus computatur.

 [1Kb] 8. Quod sexies longa ad latitudinem suam, et decies ad altitudinem suam, humani corporis instar ostendit, in quo Christus apparuit. Corporis enim longitudo, a uertice usque ad uestigia, sexies tantum habet quam latitudo, que est ab uno latere ad alterum latus; et decies tantum quantum altitudo, cuius altitudinis mensura est in latere a dorso ad uentrem.

[1Kb] 9. uelut si iacentem hominem metiaris supinum seu pronum, sexies tantum longus est a capite ad pedes, quam latus a dextera in sinistram, uel a sinistra in dexteram; et decies quam altus a terra. Unde facta est arca trecentorum cubitorum in longitudine, et quinquaginta in latitudine, et triginta in altitudine. Item quod eadem arca collecta ad unum  cubitum desuper consummatur, sic Ecclesia corpus Christi in unitate collecta sublimatur et perficitur.

[1Kb] 10. Unde dicitur in Euangelio: Qui mecum non congregat, spargit . Quod autem aditus fit ei a latere; nemo quippe intrat Ecclesiam, nisi per sacramentum remissionis peccatorum, quod de Christi latere aperto manauit. Quod inferiora arce bicamerata et tricamerata construuntur, sic ex omnibus gentibus uel bipertitam multitudinem congregat Ecclesia propter circumcisionem et preputium, 288 uel tripertitam propter tres filios Ne, quorum progenie repletus est orbis.

[1Kb] 11. Et ideo arce inferiora dicta sunt, quia in hac terrena uita est diuersitas gentium. In summo autem omnes in unum consummantur, et non est uarietas,  quia omnia et in omnibus est Christus, tanquam nos in uno cubito desuper celesti unitate consummans. Quod cuncta animalium genera includuntur in arca, significat quia ex omnibus gentibus et nationibus congregatio fit in Ecclesia.

[1Kb] 12. Quod etiam Petro demonstratus ille discus  significat quod munda et immunda ibi sint animalia, sic in Ecclesia et sacramentis boni et mali uersantur. Quod septena sunt munda, et bina immunda, non quia pauciores sunt mali quam boni, sed quia boni seruant unitatem spiritus in uinculo pacis. Sanctum autem Spiritum diuina Scriptura in septiformi operatione commendat, sapientie et intellectus, consilii et fortitudinis, scientie et pietatis, et timoris Dei.

 13. Unde et ille numerus quinquaginta dierum ad aduentum sancti Spiritus pertinens in septies septenis, qui fiunt quadraginta nouem, uno addito, consummatur. Propter quod dictum est: Studentes seruare unitatem spiritus in uinculo pacis. Mali autem in  binario numero ad schismata faciles, et quodammodo diuisibiles ostenduntur .

14. Quod ipse Ne cum suis octauus numeratur, quia in Christo spes nostre resurrectionis apparuit, qui octaua die, id est, post Sabbati septimum primo a mortuis resurrexit; qui dies a passione tertius, in numero autem dierum qui per omne tempus uoluuntur et octauus et primus est.

[1Kb] 15. Quod post septem dies, ex quo ingressus est Ne in arcam, factum est diluuium, quia in spem future quietis, que septimo die significata est, baptizamur. Quod preter arcam omnis caro quam terra sustentabat diluuio consumpta est, quia preter 289 Ecclesie societatem, aqua baptismi, quamuis eadem sit, non solum non ualet ad salutem, sed ualet potius  ad perniciem.

[1Kb] 16. Quod quadraginta diebus et quadraginta noctibus pluit, quia omnis reatus peccatorum in decem preceptis legis admittitur per uniuersum orbem terrarum, qui quatuor partibus continetur. Decem quippe quater ducta quadraginta fiunt; siue ille reatus qui ad dies pertinet ex rerum prosperitate, siue qui ad noctes ex rerum aduersitate contractus sit, sacramento baptismi celestis abluitur.

[1Kb] 17. Quod Ne quingentorum erat annorum, cum ei locutus est Dominus, ut arcam sibi faceret, et sexcentos habebat annos, cum in eam est ingressus; unde intelligitur per centum annos arca fabricata; quid aliud hic uidentur centum anni significare, nisi  etates seculi singulas? Unde ista sexta etas, que completis quingentis usque ad sexcentos significatur in manifestatione euangelica, Ecclesiam construit.

18. Et ideo qui sibi ad uitam consulit, sit uelut quadratum lignum, paratus ad omne opus bonum, et intret in fabricam sanctam, quia et secundus mensis anni sexcentesimi, quo intrat Ne in arcam, eamdem senariam etatem significat; duo enim menses sexagenario numero concluduntur.

19. A senario autem numero et sexaginta commemorantur, et sexcenta, et sex millia, et sexaginta millia, et sexcenta millia, et sexcenties, et quidquid deinceps in maioribus summis per eumdem articulum numeri in infinita incrementa consurgit.

[1Kb] 20. Et quod uicesimus et septimus dies mensis  commemoratur, ad eiusdem quadrature significationem pertinet, que iam in quadratis lignis exposita est; sed hic euidentius, quia nos ad omne opus bonum paratos, id est, quadratos, quodammodo trinitas perficit, in memoria, qua Deum recolimus, in  intelligentia, qua cognoscimus, in uoluntate, qua diligimus.

[1Kb] 21. Tria enim ter, et hoc ter, fiunt uiginti et septem, qui est 290 humeri ternarii quadratus. Quod septimo mense arca sedit, hoc est, requieuit, ad illam septimam requiem significatio recurrit, qua perfecti requiescunt. Ibi quoque illius quadrature numerus iteratur.

22. Nam uicesima et septima die mensis secundi commendatum est hoc sacramentum. Et rursum uicesima et septima die septimi mensis eadem commendatio confirmata est, cum arca requieuit.

[1Kb] 23. Quod enim promittitur in spe, hoc exhibetur in re. Porro quia ipsa septima requies cum octaua resurrectione coniungitur; neque enim corpore reddito  finitur requies, que post hanc uitam excipit sanctos, sed potius totum hominem, non adhuc in spe, sed iam in re ipsa omni ex parte et spiritus et corporis perfecta, immortali salute renouatum, in eterne uite munus assumit.

24. Quia igitur septima requies cum octaua resurrectione coniungitur, et hoc in sacramento regenerationis nostre, id est, in baptismo altum profundumque mysterium est. Quod quindecim cubitis supercreuit aqua, excedens altitudinem montium. Octo itaque et septem quindecim faciunt. Sed octo significant resurrectionem, septem quietem.

[1Kb] 25. Hoc igitur sacramentum resurrectionis et quietis transcendit omnem sapientiam superborum, ita ut nulla gens possit indicare scientie sue altitudine  resurrectionis quietem. Et quia septuaginta a septem, et octoginta ab octo denominantur, coniuncto utroque numero, centum quinquaginta diebus exaltata est aqua, eamdem commendans nobis atque confirmans altitudinem baptismi in sacrando nouo homine ad tenendam quietis et resurrectionis fidem.

[1Kb] 26. Quod post dies quadraginta emissus coruus non est reuersus, aut aquis utique interceptus, aut aliquo supernatante cadauere illectus, significat homines in immunditia cupiditatis teterrimos, et ob hoc ad ea que foris sunt in hoc mundo nimis intentos, aut rebaptizari, aut ab his, quos preter arcam, id est, preter Ecclesiam baptismus occidit, seduci et teneri.

27. Quod columba emissa, non inuenta requie,  reuersa est, ostendit per Nouum Testamentum requiem sanctis in hoc mundo 291 non esse promissam. Post quadraginta enim dies emissa est; qui numerus uitam que in hoc mundo agitur significat. Denique post septem dies dimissa, propter illam  septenariam operationem spiritualem oliue fructuosum surculum retulit.

[1Kb] 28. Quo significaret nonnullos etiam extra Ecclesiam baptizatos, si eis pinguedo non defuerit caritatis, posteriori tempore, quasi uespere, in ore columbe, tanquam in osculo pacis, ad unitatis societatem posse perduci. Quod post alios septem dies dimissa non est reuersa, significat finem seculi, quando erit sanctorum requies, non adhuc in sacramento spei, quo in hoc tempore consociatur Ecclesia, quandiu bibitur quod de Christi latere manauit, sed iam in ipsa perfectione salutis eterne, cum tradetur regnum Deo, et Patri, ut in illa perspicua contemplatione incommutabilis ueritatis nullis ministeriis corporalibus egeamus.

 [1Kb] 29. Cur sexcentesimo primo anno uite Ne, id est, peractis sexcentis annis aperitur arce tectum? Finita quippe sexta etate seculi reuelabitur absconditum sacramentum atque promissum.

[1Kb] 30. Cur uicesimo septimo die secundi mensis dicitur siccasse terram, tanquam finita esset baptizandi necessitas in numero dierum quinquagesimo et septimo? Ipse enim est dies secundi mensis uicesimus septimus, qui numerus ex illa coniunctione spiritus et corporis septies octonos habet, uno addito, propter unitatis uinculum.

31. Cur de arca coniuncti exeunt, qui disiuncti intrauerunt? Sic enim dictum erat quod intrauerunt in arcam Ne, et filii eius, uxor eius, et uxores filiorum eius. Cur seorsum uiri, seorsum femine  commemorate sunt? nisi quod in hoc tempore caro concupiscit aduersus spiritum, et spiritus aduersus carnem? Postmodum autem exeunt Ne et uxor eius, et uxores filiorum eius.

[1Kb] 32. Hoc est, commemorantur coniuncti masculi et femine, quia in fine seculi, atque in resurrectione iustorum, omnimoda et perfecta pace spiritui corpus adherebit, nulla mortalitatis indigentia, 292 uel concupiscentia resistente. Cur animalia, quamuis munda et immunda in arca fuerint, tamen post egressum de arca non offeruntur Deo in sacrificio, nisi munda?

33. Quid deinde uelit sibi, Deo loquente ad Ne, et tanquam rursus ab exordio? Quia multis modis  eam significare oportebat figuram Ecclesie, commendante quod progenies eius benedicitur ad implendam terram. Quod dantur eis in escam cuncta animalia, sicut in illo disco Petro dicitur: Macta et manduca .

 [1Kb] 34. Quod eiecto sanguine iubentur manducare, ne uita pristina, quasi suffocata in conscientia teneatur, sed habeat tanquam effusionem per confessionem. Quod uero testamentum Deus posuit inter se et homines, atque omnem animam uiuam, ne perdat eam diluuio, arcum, qui appareret in nubibus, qui nunquam nisi de sole resplendet. Illi enim non percunt diluuio, qui in prophetis et in omnibus diuinis Scripturis, tanquam in Dei nubibus, agnoscunt Christi gloriam, et non querunt suam.



CAPUT uIII. De Ne et benedictionibus eius, maximo minimoque collatis filiis.

[1Kb] 1. Iam uero illud quod post diluuium de uinea quam plantauit, inebriatus est Ne, et nudatus in  domo sua, cui non appareat Christi esse figuram? qui inebriatus est, dum passus est; nudatus est, dum crucifixus est; in domo sua, id est, in gente sua, et in domesticis sanguinis sui, utique Iudeis.

[1Kb] 2. Tunc enim nudata est infirmitas carnis eius, Iudeis scandalum, gentibus autem stultitia, ipsis autem uocatis Iudeis, et gentibus tanquam Sem et Iapheth, Dei uirtus, et Dei sapientia, quia 293 quod stultum est Dei, sapientius est quam homines, et quod infirmum est Dei, fortius est quam homines .

3. Proinde in duobus filiis, maximo et minimo, duo populi figurantur, scilicet circumcisio et preputium, unam uestem fidei a tergo portantes, sacramentum scilicet iam preterite dominice passionis, neque nuditatem patris intuentur, quia in Christi necem  non consentiunt, et tamen honorant uelamento, tanquam scientes unde sint nati.

[1Kb] 4. Quam nuditatem, id est, passionem Christi, uidens Cham derisit, et Iudei Christi mortem uidentes subsannauerunt. Sem uero et Iapheth, tanquam duo populi ex circumcisione et preputio credentes, cognita nuditate patris, qua significabatur passio Saluatoris, sumentes uestimentum posuerunt super dorsa sua, et intuentes auersi operuerunt nuditatem patris, nec uiderunt quod uerendo texerunt.

5. Quodam enim modo passionem Christi tegimus, id est, sacramento honoramus, eiusque mysterii rationem uidentes, Iudeorum detractionem operimus. uestimentum enim significat sacramentum,  dorsa memoriam preteritorum, quia passionem Christi transactam celebrat Ecclesia, non adhuc prospectat futuram.

[1Kb] 6. Medius autem frater Cham, id est, populus  impius Iudeorum  uidit nuditatem patris, quia consensit in necem Domini Saluatoris. Post hec nuntiauit foras fratribus. Per eum quippe manifestatum est, et quodammodo publicatum, quod erat in prophetia secretum. Ideoque fit seruus fratrum suorum.

[1Kb] 7. Quid est enim hodie aliud gens ipsa, nisi quedam scriniaria Christianorum, baiulans legem et prophetas ad testimonium assertionis Ecclesie, ut nos honoremus per sacramentum, quod nuntiat illa per litteram? Post hec benedicuntur duo illi qui nuditatem patris honorauerunt. Benedictus, inquit, Dominus Deus Sem, quanquam ipsis etiam gentibus sit Dominus Deus Isrel.

 294 8. Et unde hoc factum est, nisi ex benedictione Iapheth? in populo enim gentium, totum orbem terrarum occupauit Ecclesia. Hoc prenuntiabatur, cum diceretur: Dilatet Deus Iapheth, et habitet in tabernaculis Sem.

9. Ecce quomodo dilatat Deus Iapheth, et habitat in tabernaculis Sem, ut Paulus dicit: Non estis peregrini et hospites, sed estis ciues sanctorum et domestici Dei, edificati super fundamentum apostolorum et prophetarum . Benedictus, inquit, Deus Sem; sit Chanaan puer illius. Dilatet Deus Iapheth, et habitet in tabernaculis Sem. Hic Sem maior natu ipse est, ex quo patriarche, prophete, et apostoli generati sunt.

10. Iapheth autem gentium est pater, quia etiam  latitudo interpretatur. Cum ingenti enim multitudine dilatatus est populus ex gentibus, qui cum prophetis et apostolis erat habitaturus. Siquidem et uidimus, iuxta Ne patris propheticam benedictionem, in tabernaculo Sem transisse habitationem Iapheth, hoc est, in domo legis et prophetarum Ecclesiam potius iustificari, minorem quidem tempore, sed gratie lege maiorem.

[1Kb] 11. Cham porro, qui interpretatur calidus, medius filius, tanquam ab utroque discretus, nec in primitiis Isrelitarum, nec in plenitudine gentium permanens, significat non solum Iudeorum, sed etiam hereticorum genus calidum, non spiritu sapientie, sed impatientie, quo solent hereticorum feruere precordia, et pacem perturbare sanctorum.

 12. Sed et omnes qui Christiano uocabulo gloriantur, et perdite uiuunt, ipsius figuram gestare uidentur. Passionem quippe Christi, que illius hominis nuditate significata est, et annuntiant bene  profitendo, et male agendo exhonorant. De talibus enim scriptum est: A fructibus eorum cognoscetis eos . Ideo et Cham in filio suo maledictus est, tanquam in fructu suo, id est, in opere suo, unde conuenienter et ipse filius eius Chanaan interpretatur motus eorum. Quod quid aliud est, quam opus eorum?

13. Item quod, Cham peccante, posteritas eius damnatur, significat quod reprobi hic quidem delinquunt, sed in posterum, 295 id est, in futurum, sententiam damnationis excipiunt. Sicut et plebs Iudea, que Dominum crucifixit, etiam in filiis penam damnationis sue transmisit. Dixerunt enim: Sanguis eius super nos et super filios nostros .

 [1Kb] 14. Benedictis igitur duobus filiis Ne, atque uno eorum medio maledicto, deinceps generationes eorum texuntur, ex quibus septuaginta due gentes sunt orte, id est, quindecim de Iapheth, triginta de Cham, uiginti septem de Sem.



CAPUT IX. De Nemrod gigante et confusione linguarum.

[1Kb] 1. Primus post diluuium inter homines Nemrod filius Chus noua imperii cupiditate tyrannidem arripuit, regnauitque in Babylonia, que ab eo, quod ibi confuse sunt lingue, Babel appellata est, quod interpretatur confusio. Cuius edificande turris idem Nemrod exstitit auctor; qui pro eo quod ultra naturam suam celi alta penetrare contendit, non incongrue diabolo comparatur, qui, cogitatione cordis sui  intumescens, super sidera exaltare se uoluit, id est, super omnem potestatem angelorum, Deo se cequare disponens, dum dicit: Ascendam super altitudinem nubium, et ero similis Altissimo.

[1Kb] 2. Quod autem dicitur uenator, quid significatur hoc nomine, nisi terrigenarum animarum deceptor, et capiens homines ad mortem? Turris eius superbia huius mundi est, uel impia dogmata hereticorum, qui postquam moti sunt ab Oriente, id est, a uero lumine recesserunt, et uenerunt in campum Sennaar, qui interpretatur excussio dentium, statim aduersus Deum impietatis sue edificant turrim, ac dogmata superbie nefario ausu confingunt, uolentes curiositate non licita ipsius celi alta penetrare.

 3. Sed sicut illi per superbiam ab una lingua in multas diuisi sunt, ita et heretici, ab unitate fidei confusione segregati, inter se, 296 diuersitate erroris, quasi per dissonantiam lingue, inuicem secernuntur;  et quos armat aduersus Deum elate conspirationis perniciosa consensio, rursus, intercedente dogmatum discordia, diuidit oborta repente confusio.

[1Kb] 4. Quos quidem ipsa Trinitas damnat, in quam offendunt, ipsa eos dispergit, dum dicit: uenite, descendamus, et confundamus linguas eorum; in uarietate utique erroris, siue schismatum. Eo autem tempore, quando linguarum facta est uarietas, in sola domo Heber, que antea fuit, lingua remansit. Nunc quoque in sola Ecclesia, que est domus Christi, unitam esse confessionis et fidei pacem, diuisis omnibus reprobis, agnoscimus.



CAPUT X. De egressu Abrahe a Chaldeis.

 [1Kb] 1. Restat deinde de actibus Abrahe, uel de his que illi repromiserat Dominus, exponendum. Locutus est enim ei Dominus: Egredere de terra tua, et de cognatione tua, et de domo patris tui. Quis autem alius exiit in Abraham de terra, et de cognatione sua, ut apud exteros locupletaretur, et esset in gentem magnam, nisi Christus, qui, relicta terra, et cognatione Iudeorum, prepollet nunc, ut uidemus, in gentibus?

[1Kb] 2. Sed et nobis ad exemplum Christi exeundum de terra nostra est, id est, de facultatibus huius mundi, opibusque terrenis, et de cognatione nostra, id est, de conuersatione, et moribus, uitiisque prioribus, que, nobis a nostra natiuitate coherentia,  uelut affinitate quadam et consanguinitate coniuncta sunt; et de domo patris nostri, id est, de omni memoria mundi, ut ei renuntiantes possimus in populo Dei dilatari, et in terram promissionis celestis, cum tempus aduenerit, introduci.

297 [1Kb] 3. Due autem promissiones Abrahe dantur: una, per quam terram Chanaan possessurum semen eius promittitur, dum dicit Deus: uade in terram quam demonstrabo tibi, faciamque te in gentem magnam. Alia uero longe prestantior est, non de carnali, sed de spirituali semine, per quod pater est non unius gentis Isrelitice, sed omnium gentium que fidei eius uestigia consequuntur, quod promitti cepit his uerbis: Et benedicentur in te uniuerse cognationes terre.

 [1Kb] 4. Egressus autem Abraham de Carra uenit ad Sichem, acceptoque secundo oraculo de promissione terre ipsius, edificauit altare. Et profectus inde habitauit in eremo, atque inde, famis inopia expulsus,  descendit in Aegyptum, ubi uxorem suam dixit esse sororem. Nec mentibus, quia propinqua erat sanguine.

[1Kb] 5. Quam tamen Pharao rex Aegypti uolens accipere, grauissimis territus monstris, multisque propter eam malis afflictus, ubi esse eius diuinitus uxorem didicit, confestim illesum cum honore restituit. Hoc itaque, cum de Abimelech dicere ceperimus, exponemus.



CAPUT XI. De uictoria Abrahe et Melchisedech.

[1Kb] 1. Reuerso igitur Abraham ex Aegypto, unde uenerat, tunc Lot fratris filius ab illo in terram Sodomorum salua caritate secessit, uitans discordiam,  quia diuites facti erant, et pastores eorum inuicem rixabantur. Permansit autem Abraham in terra Chanaan, habitauitque iuxta quercum Mambre.

298 [1Kb] 2. Deinde a quinque regibus, qui Sodomis irruerant, captum Lot liberat, habens secum in prelio trecentos decem et octo uernulas. Sed quid hec uictoria Abrahe de quinque regibus indicabat, quos ille fidei pater mysterio superauit, nisi quod fides nostra, si confirmata sit in spiritu principali, totidem corporis nostri sensus uerbo Dei subigat [Forte, subigit]? Nam sicut ille de proximo in regibus uictor, ita et fides nostra per animam uictrix de exteriore homine triumphat.

[1Kb] 3. Quod uero ille non multitudine, nec uirtute legionum, sed tantum trecentis decem et octo comitantibus,  aduersarios principes debellauit, iam tunc in sacramento crucis, cuius figura per Tau litteram Grecam numero trecentorum exprimitur, imaginabatur, quod nos Christi passio liberaret a dominatu quinque carnalium sensuum, qui nos antea uariis uitiis captiuantes exsuperauerant.

4. Reuertenti igitur a cede hostium Abraham occurrit ei mox Melchisedech, rex Salem sacerdos Dei, inenarrabili parente progenitus; benedixitque Abraham, offerens panem et uinum in sacrificium Deo. Hunc Melchisedech apostolus Paulus sine patre et sine matre commemorans, figuraliter refert ad Christum . Ipse est enim solus de patre sine  matre genitus per diuinitatem, ipse de matre sine patre per humanitatem.

5. Ipse quoque sacerdos eternus, ad quem dicitur: Tu es sacerdos in eternum secundum ordinem Melchisedech . Utique propter mysterium sacramenti, quod Christianis celebrare precepit, ut non secundum Aaron pecudum uictimas, sed oblationem panis et uini, id est, corporis et sanguinis eius sacramentum, in sacrificium offeramus.

[1Kb] 6. Quod uero patriarcha magnus decimas omnis substantie sue Melchisedech sacerdoti post benedictionem dedit, sciens spiritualiter melius sacerdotium futurum in populo gentium quam Leuiticum, quod de ipso in Isrel erat nasciturum, futurumque, ut sacerdotium Ecclesie habens preputium benediceret  in Abraham 299 circumciso sacerdotium Synagoge. Qui enim benedicit, maior est quam qui benedicitur.

[1Kb] 7. Unde et sacerdotes ex semine Abrahe nati fratres suos benedicebant, id est, populum Isrel, quibus illi decimas dabant secundum mandatum, uere ut maioribus et eminentioribus suis. Nomen autem ipsum Melchisedech rex pacis, uel rex iustitie interpretatur, quod bene refertur ad Christum.

8. Ipse est enim rex pacis, quia per ipsum reconciliamur Deo. Ipse est rex iustitie, quia ipse ueniet, ut discernat sanctos ab impiis. Idem quoque unus sacerdos, et rex, quia ad redemptionem omnium hostiam Deo Patri se ipsum obtulit, et ut uerus rex in presenti seculo populum suum regit, et in futuro iudicabit.



CAPUT XII. De sacrificio Abrahe et promissione Dei.


1. Post hanc uictoriam factum est uerbum Domini ad Abraham in uisu, dum esset de posteritate sollicitus, et sibi uideret non nasci filium, et tamen semini suo factam promissionem teneret, statim fit illi in figura duplex promissio seminis eius, id est, in similitudinem arene maris, uel in multitudinem stellarum celi futura.

[1Kb] 2. Eiiciens ergo Abraham Deus foras, ostendit illi stellas celi, dicens: Sic faciam semen tuum, id est, christianam gentem, cuius tu pater in fide subsistis, sic faciam lumine resurrectionis coruscare. Deinde  monstrauit illi arenam maris, et dixit: Sic erit in multitudine semen tuum, hoc est, erit quidem copiosa gens Iudeorum, sed sterilis et infecunda manebit, sicut arena.

3. Post hec cum repromitteret ei Deus quod esset possessor repromissionis terre futurus, signum petiit, per quod agnosceret, 300 non quasi dubitans an fieret, sed quomodo futurum esset exquirens.

4. Cui Dominus hanc similitudinem proposuit: Sume, inquit, mihi uaccam triennem, et capram trimam, et arietem annorum trium, turturem quoque et columbam. Tollens ergo Abraham uniuersa hec, diuisit ea per medium, et utrasque partes contra se altrinsecus posuit, aues autem non diuisit.

5. Descenderuntque uolucres super cadauera, et  abigebat eas Abraham. Cumque occubuisset sol, pauor irruit super Abraham, et horror magnus, et tenebrosus inuasit eum; apparuitque clibanus fumans, et ignis transiens inter media illa que diuisa erant. Dictumque est ei: Cognoscendo scies quia peregrinum erit semen tuum in terra non sua, et seruiet, et affligetur, etc. Iste est itaque modus promissi seminis Abrahe, et ista est figura.

[1Kb] 6. Per uaccam enim significata est plebs posita sub iugo legis. Per capram eadem plebs peccatrix futura. Per arietem eadem plebs regnatura. Animalia ideo trima dicuntur, quia per articulos temporum ab Adam usque ad Ne, et inde usque ad Abraham, ac inde usque ad Dauid, tanquam tertiam etatem gerens ille populus adoleuit.

 7. Per turturem et columbam spirituales in eo populo figurati sunt, indiuidui filii promissionis, et heredes regni futuri, quorum etas temporalis ideo tacetur, quia eterna meditantes transgressi sunt desideria temporalia. Sed quid est quod animalia illa tria diuiduntur aduersus se inuicem partibus constitutis, nisi quod carnales et in populo ueteri, et nunc inter se diuiduntur?

8. Porro aues idcirco non diuiduntur, quia spirituales indiuidui sunt. Schisma non cogitant, non seducuntur ab hereticis, sed pax est semper in ipsis. Siue a turbis se remoueant, ut turtur, siue inter illas conuersentur, sicut columba: utraque tamen auis est simplex et innoxia. uolucres autem descendentes super corpora, que diuisa erant, spiritus immundi  significantur, pastum quemdam suum de carnalium diuisione querentes.

[1Kb] 9. Quod autem illis considens abigebat illas Abraham, significat 301 multos carnales merito sanctorum in fine mundi ab angustiis liberandos. Quod autem circa solis occasum pauor irruit in Abraham, et horror magnus, et tenebrosus, significabat circa huius seculi finem magnam perturbationem ab Antichristo in sanctis futuram. De qua dicit Dominus in  Euangelio: Erit enim tunc tribulatio, magna, qualis non fuit ab initio .

10. Quod uero adiungitur: Cum occubuisset sol, facta est caligo tenebrosa, et apparuit clibanus fumans, et lampas ignis transiens inter media illa, que diuisa erant, significat post finem seculi futurum diem iudicii, quo per ignem segregabuntur sanctorum populi et iniquorum. Quod uero dictum est ad Abraham: Sciendo scies quia peregrinum erit semen tuum in terra non propria, et in seruitutem redigent, et affligent eos quadringentis annis, hoc de populo Isrel, qui erat in Aegypto seruiturus, apertissime prophetatum est.

11. Non quod sub Aegyptiis quadringentis annis seruierunt, sed quoniam iste numerus in eadem  afflictione completus est, qui computatur ab illo tempore quo ista Abrahe promittuntur.



CAPUT XIII. De Agar et circumcisione Abrahe

[1Kb] 1. Iam tunc propter peregrinationem futuram, ne commisceretur semen eius inter gentes, datur ei circumcisio in signum his uerbis: Circumcidetur in uobis omne masculum. Infans octo dierum circumcidetur in uobis, tam uernaculus quam emptitius. Masculus autem, cuius preputii caro circumcisa non fuerit, delebitur anima illa de populo suo, quia pactum meum irritum fecit.

[1Kb] 2. Sed et Sarai non uocabitur Sarai, sed Sara, et dabo tibi ex ea filium, et benedicam illum, et erit in nationes, et reges gentium ex eo erunt. Hic iam  declaratur promissio de uocatione gentium in Isaac filio promissionis, quo significatur gratia, non natura, quia de sene patre et sterili matre.

302 3. Et quia hoc non per generationem, que est in Ismele, sed per regenerationem futurum erat, ideo imperata est circumcisio, quod de Sara promittitur filius in typo Ecclesie, non quando Ismel, qui typum gerit Iudeorum. Quid enim aliud circumcisio significat, nisi renouatam naturam per baptismum post expoliationem ueteris hominis? Et quid est octauus dies, nisi Christus, qui hebdomada completa, hoc est, post Sabbatum resurrexit?

4. Quod uero non solum filios, sed et seruos, et uernaculos, et emptitios, circumcidi precepit, ad omnes gratiam redemptionis pertinere testatur.  Parentum mutantur nomina, ut omnia resonent nouitatem. Nam Abram, quod antea uocabatur, interpretatur pater excelsus. Abraham autem pater multarum gentium, quo nomine prenuntiabatur quod multe gentes fidei eius uestigia sequerentur.

[1Kb] 5. Illud autem quid sit, quod dictum est: Masculus qui non circumcidetur octaua die, peribit anima illa de populo suo, quia pactum meum irritum fecit? Cur enim pereat anima paruuli incircumcisi, dum ipsa  pactum Dei irritum non fecit, sed qui eum circumcidere neglexerunt? nisi ut significaret quod paruuli non secundum opus, sed secundum originem in primo homine pactum Dei dissipauerunt, in quo omnes peccauerunt.

6. Nascitur enim omnis non proprie, sed originaliter peccator . Quem nisi regeneratio liberet, peribit anima eius de populo suo, quia pactum Dei irritum fecit, quando in Adam originaliter etiam ipse peccauit.



CAPUT XIu. De tribus uiris qui uenerunt ad ilicem Mambre.

1. Deinde apparuit Dominus Abrahe in conualle Mambre sedenti in ostio tabernaculi sui; cumque leuasset oculos, apparuerunt ei tres uiri stantes iuxta  eum. Quos cum uidisset, adorauit, et ait: Domine, si inueni gratiam in oculis tuis, lauentur pedes uestri, et requiescite sub arbore.

2. Et abiit Abraham ad Saram, et iussit eam ex tribus satis facere subcinericios panes, quos apposuit illis cum uitulo, quem 303 parauerat, similiter et lac et butyrum. Ipse uero stabat iuxta eos sub arbore. Cumque comedissent, dixerunt ad eum: Ubi est Sara uxor tua? At ille: Ecce, inquit, in tabernaculo est; cui dixit: Reuertens ueniam ad te tempore isto, et habebit filium Sara uxor tua.

3. Quo audito, Sara risit. Notandum quippe quod Abraham triplicem habeat figuram in semetipso. Primam Saluatoris, quando, relicta cognatione sua, uenit in hunc mundum; alteram Patris, quando  immolauit unicum filium; tertiam uero, que in hoc loco est, figuram gestauit sanctorum qui aduentum Christi cum gaudio susceperunt.

4. Tabernaculum autem illud Abrahe typum terrene Ierusalem habuit, ubi primo tempore prophete et apostoli habitauerunt; ubi et primum Dominus adueniens a credentibus exceptus, ab incredulis est in ligno suspensus.

5. In tribus autem uiris qui uenerunt ad illum, Domini Iesu Christi prenuntiabatur aduentus, cum quo duo angeli comitabantur, quos plerique Moysen et Eliam accipiunt, unum prisce legis latorem, qui per eamdem legem aduentum Domini indicauit; alium, qui in fine mundi uenturus est, denuntiaturus secundum Christi aduentum, atque eius Euangelium  Iudeis predicaturus; unde et in monte Dominus cum fuisset transfiguratus, hi duo, Moyses et Elias, cum eo ab apostolis uisi sunt .

6. Quod uero Abraham tres uidens, unum adorauit, Dominum scilicet Saluatorem ostendens, cuius etiam aduentum est prestolatus, iuxta quod etiam Dominus in Euangelio ait: Abraham quesiuit diem meum uidere, uidit, et gauisus est . Tunc enim futuri aspexit mysterium sacramenti.

 7. Unde et pedes eorum lauit, ut in extremo mundi lauacri uiuificationem demonstraret futuram. Pedes enim nouissima significant. Siquidem et conuiuium preparat, uitulum scilicet saginatum. Iste autem uitulus tener saginatus Domini Iesu Christi est corpus. Hic est uitulus Domini, qui propter salutem credentium ad arborem crucis est immolatus. Hic est uitulus dominici corporis, qui in Euangelio pro peccatore occiditur filio .

8. Sed et butyrum et lac cum carne uituli apposuit. Lac quippe prisce legis habuisse figuram Apostolus nos admonet, dicens: Lac uobis potum dedi, non escam; nondum enim poteratis, sed 304 nec adhuc quidem potestis . Tradiderat enim illis legis mandatum, quasi lac de uberibus duarum  tabularum expressum, hoc est, Testamentum fidei.

9. Necdum enim poterant propter infantiam sensus sui Euangelice doctrine solidam et robustam escam accipere. Butyrum autem uberrimum et pinguissimum Euangeliorum est testimonium, quod ueluti oleum fidelibus in signum datur. Sed proinde uitulum cum lacte, et butyrum Abraham edendum apposuit, quia nec corpus Domini, quod est uitulus, sine lacte legis, nec lac legis sine butyro, hoc est, sine Euangelii testimonio esse potest.

10. Tria autem sata, unde Sara panes subcinericios fecit, trium filiorum Ne imaginem indicauerunt, ex quibus omne genus humanum natum est, qui, diuine Trinitati credentes, ex aqua baptismatis per Ecclesiam, cuius imago Sara erat, conspergendi  essent, et in uno pane Christi corporis redigendi.

[1Kb] 11. Hec sunt illa tria sata que mulier in Euangelio cognoscitur fermentasse . Azymi autem panes, eo quod sine fermento malitie, et sine angore nequitie, sine feruore peruerse doctrine oportebat esse credentium unitatem. Subcinericii autem ideo, ut per penitentiam preteritorum delictorum Spiritus sancti uapore decocti, uelut esca beneplacita Deo, acceptabiles efficiantur.

12. Sub arbore autem eos sedisse, passionis dominice erat signum, cuius ipsi sunt predicatores. Quod autem promittit Deus Sare sterili filium, dicens: Circa hoc tempus ueniam, non de temporibus significat, sed de qualitate aduentus sui, quando per filium repromissum fidelis erat populus nasciturus.  Ista est enim Sara sterilis, cui per Prophetam Dominus dicit: Letare, sterilis, que non paris: erumpe et clama, que non parturis, quoniam plures filii deserte magis quam eius que habet uirum.

[1Kb] 13. Risus autem Sare non est dubitatio, sed prophetia. Qui risus duplicem habet significantiam. Siue quod risus esset futurus 305 incredulis Christus, siue quod omnes inimicos in iudicio suo esset risurus. Unde et ipse qui natus est de Sara,  risus nomen accepit. Isaac enim ex Hebrea lingua in Latinum sermonem risus interpretatur.

14. Deinde rursum idem Isaac promittitur filius futurus in gentem magnam: Et benedicentur in eo omnes gentes terre. Quibus uerbis duo historialiter illi promissa sunt, gens Iudeorum secundum carnem, et omnes gentes secundum fidem.



CAPUT Xu. De Sodomis, et Lot, et filiabus eius.

1. Post hanc promissionem uertitur in cinerem Sodoma, liberato Lot cum filiabus suis. Sed quid significat quod a quinquaginta iustis usque in decem, si inuenirentur in Sodomis, dixit Dominus urbem esse saluandam? Numerum quippe quinquagenarium propter penitentie posuit signum, si forte conuerterentur  et saluarentur.

2. Quinquagenarius enim numerus semper ad penitentiam refertur. Unde et Dauid in eodem numero psalmum scripsit penitentie. Proinde quando aspicit Deus delinquentium uitam nequaquam uelle reuerti ad penitentiam, quam quinquagenarius numerus prefigurat, confestim ardorem immoderate luxurie compescit igne gehenne.

[1Kb] 3. Usque ad decem autem iustos non perire Sodomam dixit, quasi in quolibet per decem preceptorum custodiam Christi nomen inueniatur, iste non perit. Denarii enim numeri figura crucem Christi demonstrat. Nam et quod quinque ciuitates sunt, que imbribus igneis conflagrate sunt, illud  significat quod omnes qui quinque sensus corporis  sui tractauerunt libidinose, in illo futuro incendio concremandi sunt.

4. Ipse autem Lot frater Abraham iustus et hospitalis in Sodomis, qui ex illo incendio, quod erat similitudo futuri iudicii, 306 meruit saluus euadere, typum gerebat corporis: Christi, quod in omnibus sanctis, et nunc inter iniquos atque impios gemit, quorum factis non consentit, et a quorum permistione in seculi fine liberabitur, illis damnatis supplicio ignis eterni.

5. Uxor autem eius eorum, scilicet, genus figurauit, qui, per gratiam Dei uocati, retro respiciunt, et ad ea que reliquerant redire contendunt. De quibus Dominus: Nemo, inquit, ponens manum suam super aratrum, et respiciens retro, aptus est regno Dei. Unde  et illi prohibetur retro respicere, ut per id ostenderet, non esse redeundum ad ueterem uitam, qui per gratiam  regenerati ultimum cupiunt euadere iudicium.

[1Kb] 6. Quod uero eadem respiciens remansit, et in salem conuersa est, exemplum prestat ad condimentum fidelium, unde alii saliantur. Nam et ipsum non tacuit Christus dicens: Mementote uxoris Lot, scilicet, ut nos tanquam sale condiret, ut non tanquam fatui negligeremus, sed prudentes caueremus. Hoc enim et illa admonuit, cum in statuam salis conuersa est. Illud uero notandum est, quod Lot, ardentem Sodomam fugiens, Segor uenit, et nequaquam ad montana conscendit.

7. Ardentem quippe Sodomam fugere est illicita carnis incendia, uel mundi desideria declinare. Altitudo uero montium speculatio est perfectorum; sed quia multi sunt iusti, qui mundi quidem illecebras  fugiunt, sed tamen in actione positi, contemplationis apicem subire nequeunt, hoc est, quod exiit quidem Lot de Sodomis, sed tamen ad montana non peruenit, quia licet iam damnabilis uita relinquitur, sed adhuc celsitudo speculationis subtiliter non tenetur.

8. Inde idem Lot ad angelum dicit: Est ciuitas hec iuxta, ad quam possum fugere, parua, et saluabor in ea. Numquid non modica est, et uiuet anima mea in ea? Iuxta igitur dicitur, et tamen ad salutem tuta esse perhibetur, quia actualis uita nec a mundi curis ex toto discreta est, nec tamen a gaudio eterne salutis aliena.

[1Kb] 9. In ipso autem actu Lot, quando filie concubuerunt cum eo, 307 non illud, quod cum a Sodomis  liberatus est, sed aliud figuratum est. Tunc enim ipse Lot future legis uidebatur gestare personam, quam quidam ex illa procreati, et sub lege positi, male intelligendo, quodammodo se inebriant, eaque non legitime utendo, infidelitatis opera pariunt. Bona est enim lex, inquit Apostolus, si quis ea legitime utatur .



CAPUT XuI. De Abimelech et Sara.

[1Kb] 1. Sequitur dehinc historia de Abimelech, quando Abraham tacuit Saram uxorem suam esse, et dixit sororem, ne, se occiso, ab alienigenis captiua possideretur; certus de Deo, quod eam uiolari non permitteret, sicut nec primum a Pharaone. Unde et Abimelech, somno commonitus, non commaculauit  eam concubitu, sed intactam restituit marito.

[1Kb] 2. uerumtamen quis tunc in illo figurabatur uiro,  scire uolo; et cuius sit uxor que in hac peregrinatione atque inter alienigenas pollui macularique non sinitur, ut sit uiro suo sine macula et ruga? In gloriam quippe Christi recte uiuit Ecclesia, ut pulchritudo eius honor sit uiro eius, sicut Abraham propter Sare pulchritudinem inter alienigenas honorabatur.

[1Kb] 3. Eique ipsi, cui dicitur in Canticis canticorum: O pulchra inter mulieres , ipsius pulchritudinis merito reges offerunt munera, sicut Sare obtulit rex Abimelech, plus in ea mirans forme decus, quod amare potuit, et uiolare non potuit. Est enim et sancta Ecclesia Domino nostro Iesu Christo in occulto uxor. Occulte quippe, 308 atque intus in abscondito secreto spirituali anima humana inheret  uerbo Dei, ut sint duo in carne una, quod magni coniugii sacramentum in Christo et in Ecclesia commendat Apostolus .

[1Kb] 4. Proinde regnum terrenum seculi huius  non est expertum, nec inuenit ecclesiam coniugem Christi, nisi cum uiolare tentauit. Diuino enim testimonio per fidem martyrum cessit, correptamque etiam in posterioribus regibus honorauit munere, quam corruptioni sue subdere in prioribus non ualuit.

[1Kb] 5. Nam quod tunc in eodem rege prius ac posterius figuratum est, hoc in isto regno prioribus et posterioribus regibus adimpletur. Cum autem dicitur de patre esse soror Christi Ecclesia, non de matre,  non terrene generationis, que euacuabitur, sed gratie celestis, que in eternum manebit, cognatio commendatur. Secundum quam gratiam genus mortale non erimus, accepta potestate, ut filii Dei uocemur, et simus. Neque enim gratiam hanc de Synagoga matre Christi secundum carnem, sed de Deo patre percepimus.

[1Kb] 6. Hanc uero cognationem terrenam uocans in aliam uitam, ubi nemo moritur, negare nos Christus docuit, non fateri, cum discipulis ait: Ne uobis dicatis patrem in terra, unus est enim pater uester, qui in celis est . Quod autem Ecclesia cuius uxor sit occultatur alienigenis, cuius autem soror non tacetur, hec interim causa facile non occurrit, quia occultum est et difficile ad intelligendum,  quomodo anima humana uerbo Dei copuletur, siue misceatur, siue quid melius et aptius dici potest, cum sit illud Deus, ista creatura; secundum hoc enim sponsus et sponsa, uel uir et uxor, Christus et Ecclesia dicuntur.

[1Kb] 7. Qua uero cognatione sint fratres Christus et omnes sancti, gratia diuina, non consanguinitate terrena, hoc est, de patre, non de matre, et effabilius  dicitur, et capacius auditur. Nam inter se 309 omnes sancti per eamdem gratiam fratres sunt, sponsus autem in eorum societate nullus illorum est.



CAPUT XuII. De Isaac et Agar.

[1Kb] 1. Centenarius itaque Abraham genuit ex Sara uxore sua filium, quem uocauit Isaac. Hunc cum uidisset mater eius ludentem cum Ismel, dixit ad Abraham: Eiice ancillam et filium eius, non enim heres erit filius ancille cum filio meo Isaac. Nunc igitur querendum est cur antea Sara uoluit maritum de ancilla suscipere filium, aut cur nunc cum matre iubet expelli domo, quod fecit non zelo accensa, sed mysterio prophetie compulsa. Agar quippe, secundum  quod ait Apostolus, in seruitute genuit carnalem populum.

2. Sara uero libera populum genuit qui non est secundum carnem, sed in libertatem uocatus est, qua libertate liberauit eum Christus. Hoc igitur mysterio figurabatur priorem populum in seruitute peccatorum generatum, in domo Sare, id est, in Ecclesia non manere in eternum, neque esse heredem uel consortem cultoribus Christi, nec cum filio nobili, id est, fideli populo, regnum celestis glorie possessurum.

3. Cum igitur eiiceret Abraham Agar de domo, accepit panes et utrem aque, et dedit Agar, et imposuit super humeros eius infantem, et dimisit eam. Exiens autem Agar, errabat in solitudine, et cum  morientem siti filium proiecisset sub arbore, apparuit ei angelus Domini, et demonstrauit fontem aque, et potauit filium suum. Quid ergo significat quod exiens Agar infantem in humeros suos imposuit? nisi quod peccator populus et insipiens ceruicem matris sue Synagoge grauauit, dum dixit: Sanguis eius super nos et super filios nostros ? Panes autem hoc indicabant, quod uetus sacerdotium panes propositionis, sicut scriptum est, portaret secum, et ueterascerent.

4. Uter uero aque, qui deficit, Iudaica purificatio significabatur defectura, siue doctrina eorum carnalis in pelle mortua clausa, id est, in carne ueteris hominis preuaricationis sententia damnata, 310 que nec refrigerium prestat, nec satiat sitim,  sed estu tepido uomitum facit. Quod uero in solitudine errat Agar cum filio suo, significat Synagogam cum populo suo expulsam de terra sua, sine sacerdotio et sacrificio in toto orbe errare, et uiam, que est Christus, penitus ignorare. Quod filius illius siti deperit, ostendit populum nullam habentem spiritualem purificationem.

[1Kb] 5. Quod uero filium morientem siti sub arbore  proiecit, et sic, demonstrante angelo, aspicit fontem, significabat quosdam ex eo populo ad umbram ligni crucis refugium petituros. Quod exclamat puer plorans, et exaudiuit eum Deus, et sic, demonstrante angelo, aspicit fontem, hoc pro illis dicit, qui ex Iudeis ad Christum conuertuntur, ac flentes retro actos errores, exaudiuntur, reseratisque oculis cordis, uident fontem aque uiue, id est, Christum Filium Dei, qui dicit: Ego sum fons aque uiue; qui sitit ueniat, et bibat . Unde et Ismel exauditio interpretatur.

6. Angelus autem iste similitudo est Elie, per quem populus iste crediturus est sicut per Malachiam dicitur: Ecce ego mitto uobis Eliam, qui conuertat corda patrum in filios. uerum quod statim uocauit  angelus Domini Agar, dicens: Surge, tolle puerum, quia in gentem magnam faciam eum, hoc significabat, siue quod copiosus Iudeorum populus esset regnaturus in seculum, siue quia celestis regni gloriam consecuturi essent, qui ex eis credidissent in Christum.

[1Kb] 7. Quod autem eumdem angelum, qui loquitur ad Agar, prius angelum Scriptura prenuntiat, deinde Deum, Filium Dei eum fuisse credendum est, qui per legem et prophetas semper locutus est. Qui propter obedientiam paterne uoluntatis angelus uocatur; Deus autem secundum naturam Patris, quia uere et ipse Deus, sicut et Pater.



311 CAPUT XuIII. De eo, quod obtulit Abraham filium suum.

 [1Kb] 1. Iubetur deinde Abraham immolare unicum filium suum. Ille autem obtemperans Deo soluit uotum, strauit asinum, imposuit ligna, seruos longe dimisit, solus cum filio ascendit, triduo ad locum peruenit. Antequam ueniret filius ad locum sacrificii, ipse sibi immolandus ligna portauit.

[1Kb] 2. Deinde Abraham gladio armatur, et cum iam pene feriret, admonetur ut parceret; et non tamen sine sacrificio, sine sanguine fuso recedit. Apparet namque aries in uepre inherens cornibus, immolatur, peragiturque sacrificium. Peracto sacrificio, dicitur ad Abraham: Benedicam tibi, et multiplicabo semen tuum, sicut stellas celi, et uelut arenam maris. Possidebit semen tuum portas inimicorum suorum, et benedicentur in semine tuo omnes gentes terre, quia obedisti  uoci mee.

[1Kb] 3. Age nunc, uideamus quid sub huius sacramenti lateat mysterio. Iste enim Abraham, quando unicum filium suum perduxit ad immolandum, habebat personam Dei Patris. Sed quid est, quod eum senex  suscepit? non enim senescit Deus, sed ipsa prenuntiatio de Christo iam quodammodo senuerat, quando natus est Christus.

4. Inchoata est enim ab Adam, ubi dictum est: Erunt duo in carne una. Sacramentum illud magnum in Christo et in Ecclesia, et completum est sexta etate seculi, que senecta significabatur Abrahe, quia ipsum sacramentum Dei iam longeuum erat. Et senectus Sare in plebe Dei, hoc est, in multitudine prophetarum, 312 hoc idem significat, quia in fine temporum ex ipsa plebe sanctarum animarum natus est Christus.

5. Sterilitas autem eius intimat quod in hoc seculo spe salui facti sumus, et in Christo tanquam in Isaac omnes nati sumus. Quem partum Ecclesia in  fine temporum mirabili Dei gratia, non naturali fecunditate, procreauit. Iam deinde sequentis historie sacramentum quid imaginarie portendebat, inspiciendum est. Quis ergo in Abraham, ut predictum est, per illam immolationem figurabatur, nisi Pater excelsus? Quis in Isaac, nisi Christus?

[1Kb] 6. Nam sicut Abraham unicum filium et dilectum Deo uictimam obtulit, ita Deus Pater unicum filium suum pro nobis omnibus tradidit. Et sicut Isaac ipse sibi ligna portauit, quibus erat imponendus, ita et Christus gestauit in humeris lignum crucis, in quo erat crucifigendus. Duo autem serui illi dimissi, et non perducti ad locum sacrificii, Iudeos figurabant, qui cum seruiliter uiuerent, et carnaliter saperent, non intelligebant humilitatem Christi, non intelligebant  passionem Christi, ideo non peruenerunt ad locum sacrificii.

7. Cur autem duo serui, nisi quia populus ipse in duas partes diuidendus erat? quod factum est, Salomone peccante, quando diuisus est idem populus loco regni, non errore impietatis; quibus etiam sepe per prophetam dicitur: Aduersatrix Isrel, et preuaricatrix Iuda . Asinus autem ille insensata est stultitia Iudeorum. Ista insensata stultitia portabat omnia sacramenta, et quod ferebat nesciebat?

[1Kb] 8. Iam quod dictum est eis: Exspectate hic cum asino: postquam adorauerimus, reuertemur ad uos, Apostolum audi dicentem: Cecitas, inquit, ex parte in Isrel facta est . Quid est, exspectate  hic cum asino? ut plenitudo, inquit, gentium intraret, hoc est, postquam adorauerimus, ubi sacrificium dominice crucis impletum per gentes fuerit predicatum, hoc est, ut plenitudo gentium intraret.

9. Quid est reuertemur ad uos? et sic omnis Isrel  saluus fieret. Triduum autem illud, in quo uenerunt ad locum immolationis, 313 tres mundi significat etates: unam ante legem, aliam sub lege, tertiam sub gratia. Ante legem, ab Abraham usque ad Moysen; sub lege, a Moyse usque ad Ioannem; inde iam ad Dominum. Et quidquid restat, tertius dies gratie est. In qua tertia etate, quasi post triduum, sacramentum sacrificii Christi completum est.

10. Deinde Isaac, ligatis pedibus, altari superponitur, et Dominus in ligno suspensus cruci affigitur. Sed illud, quod figuratum est in Isaac, translatum est ad arietem. Cur hoc, nisi quia Christus ouis? ipse enim filius, ipse agnus. Filius, quia natus; aries, quia immolatus. Sed quid est, quod in uepribus herebat aries ille? crux cornua habet; sic enim duo ligna  compinguntur in se, cum speciem crucis reddunt.

[23Kb] 11. Unde scriptum est de eo: Cornua in manibus eius sunt . Cornibus ergo herens aries crucifixum Dominum significabat. uepres autem spine sunt. Spine iniquos, et peccatores significant, qui suspenderunt Dominum in cruce. Inter spinas itaque peccatorum Iudeorum suspensus est Dominus, sicut per Ieremiam dicit idem: Spinis peccatorum suorum circumdedit me populus hic. Alii hunc arietem cornibus in uepribus obligatum, eumdem Christum senserunt, antequam immolaretur, spinis a Iudeis coronatum.

[1Kb] 12. Peracto igitur sacrificio, dicitur ad Abraham: In semine tuo benedicentur omnes gentes. Quando enim  hoc factum est, nisi quando dicit ille aries: Foderunt manus meas, et pedes meos, dinumerauerunt omnia ossa mea ? Hoc enim quando factum est, in Psalmis sacrificium, tunc in ipso psalmo dictum est: Commemorabuntur, et conuertentur ad Dominum uniuersi fines terre, et adorabunt in conspectu eius omnes patrie gentium, quando Domini est regnum, et ipse dominabitur gentium.

13. Immolato igitur Abraham ariete pro Isaac filio suo, uocauit nomen loci illius, Dominus uidet, pro eo quod est, Dominus uideri se fecit, utique per incarnationem. Deinde moritur Sara centesimo uigesimo anno uite sue, et empto agro ab Ephron, 314 sepeliuit eam. Sed quid sibi uult, quod Sara  in sepulcro duplici sepelitur, nisi quia anima, que seculo moritur, ut Deo uiuat, gemina uite requie suscipitur, id est, actione boni operis, et contemplatione Diuinitatis?



CAPUT XIX. De Isaac et Rebecca.


1. Erat autem Abraham senex, dierumque multorum. Dixitque seruo suo seniori, qui super omnia eius erat: Pone manum tuam subter femur meum, ut adiurem te per Dominum Deum celi et terre, ut non accipias uxorem filio meo de filiabus Chananeorum, sed ad terram et cognationem meam proficiscaris, et inde accipias uxorem filio meo Isaac.

[1Kb] 2. Sed quid sibi uelit quod Abraham seruo suo dixit postulans iure iurando fidem: Pone, inquit, manum tuam sub femore meo, et adiuro te per Deum celi? Quid uult Deus celi ad femur Abrahe, nisi ut cognoscatur sacramentum? Per femur enim genus intelligitur. Ergo que fuit illa coniuratio, nisi quia  significabatur de genere Abrahe uenturum in carne Deum celi?

[1Kb] 3. Senior autem iste seruus imaginem habuit legis, per quam sponsa Christi Ecclesia despondebatur: qui tamen propter antiquitatem senior nuncupatur. Abiit itaque puer in Mesopotamiam in ciuitatem Nachor; stetitque circa fontem, querens sponsam filio domini sui. Sic et lex, que post fidem est, uenit ad fontem baptismatis; et ibi adorans, occurrit ei uirgo Rebecca, id est, Ecclesia.

[1Kb] 4. uidit autem Rebecca puerum, id est, sermonem propheticum, deponit de humero hydriam, utique elatam seculi facundiam, et ad humilem propheticum se inclinat sermonem. Accepit autem a puero inaurem auream, id est, suscepit fidei ornamenta,  uel morum, accepit aureos Scripturarum sensus, et clarum argenti eloquium. Sicque secuta puerum Rebecca, uenit ad Isaac. Secuta uerbum propheticum Ecclesia, uenit ad Christum.

315 [1Kb] 5. Que tamen cameli dorso deducitur, quia, ad Christum ex gentilitate Ecclesia properans, in tortis uitiosisque uite ueteris conuersationibus inuenitur. Que, Isaac uiso, descendit, quia, Deo agnito, uitia sua gentilitas deseruit, et ab elatione celsitudinis uiam uere humilitatis petiuit.

[1Kb] 6. Que etiam et uerecundata pallio uelatur, quia coram eo de erroribus prioris uite confunditur. Quod uero inclinato iam die egressus est in agro Isaac, hoc significabat quod, extremo huius mundi tempore, ueluti diei fine, ueniens Christus, quasi in  agrum foras exiit, quia, cum sit inuisibilis, se tamen uisibilem in hoc mundo uenienti ex gentibus Ecclesie demonstrauit.

7. Inuenit autem eum Ecclesia ad puteum uisionis, id est, in contemplatione et intelligentia ueritatis,  ubi intellectum percipiat altiorem, siue lauacrum aque, ubi purificetur; sicque dehinc copulatur sponso suo Christo, adherens illi gloria, eternitate et regno.



CAPUT XX. De Cethura, siue de morte Abrahe.

[1Kb] 1. Quid autem sibi uult quod Abraham post obitum Sare Cethuram duxit uxorem? Nunquid ob incontinentiam, dum esset etate grandeuus? Absit. Sed propter filiorum procreationem, dum illi semen, quasi stelle celi, ex Isaac filio promitteretur? Ergo quid sibi uult ista Cethura, nisi quia sicut Agar et Ismel significauerunt carnales ueteris Testamenti, sic et Cethura, et filii eius significabant hereticos, qui se ad Testamentum nouum existimant pertinere?

 2. Sed utreque concubine dicuntur. Sola Sara semper uocatur uxor, sicut scriptum est: Una est enim columba mea, perfecta mea . Dedit autem Abraham cuncta que possidebat filio suo Isaac, filiis autem concubinarum largitus est munera, et separauit eos ab Isaac filio suo.

3. Quid hoc significat, nisi quia dantur nonnulla munera filiis 316 concubinarum, id est, carnalium? sed non perueniunt ad regnum promissum nec heretici, nec Iudei, quia carnalia lucra sectantur. Preter Isaac enim nullus est heres, utique quia non carnis filii, sed filii promissionis deputantur in semine. Deinde mortuus est Abraham centum septuaginta quinque annorum, sepultusque est in spelunca duplici, in cuius interiori parte Adam esse positum  traditio Hebreorum testatur.



CAPUT XXI. Quod Isaac cum Rebecca lusit.

[1Kb] 1. Orta dehinc fame super terram, abiit Isaac ad Abimelech regem Palestinorum in Gerara, ex precepto, et benedictione Domini; ibique Rebeccam uxorem suam timoris causa finxit sororem. Quam rex alienigena Isaac coniugem tunc esse cognouit, quando eum cum ea ludentem uidit.

2. Quid autem sibi uelit in sacramento Christi et Ecclesie, quod tantus patriarcha cum coniuge luserit, coniugiumque illud inde sit cognitum? uidet profecto quisquis  secretum uiri huius in Scripturis sanctis diligenter  intuetur, et inuenit, eum maiestatem suam, qua in forma Dei equalis est Patri, paulisper abscondisse in forma serui, ut eius capax esse humana infirmitas posset, eoque modo se coniugi congruenter aptaret.

3. Quid enim absurdum? imo quid non conuenienter futurorum prenuntiationi accommodatum, si propheta Dei aliquid carnale luserit, ut eum caperet  affectus uxoris, cum ipsum uerbum Dei caro factum sit, ut habitaret in nobis?



CAPUT XXII. De puteis quos fodit Isaac.

[1Kb] 1. Post hec refert Scriptura uerbum, quod Isaac, postquam benedixit eum 317 Dominus, et magnificatus est ualde, aggressus est opus, et cepit fodere puteos quos foderant pueri patris eius Abrahe. Sed inuidentes ei Palestini, obstruxerunt eos, implentes humo. Quis est iste Isaac, nisi Saluator noster? qui cum descendisset in istum torrentem Gerara, primo omnium illos puteos fodere uult, quos foderant pueri patris eius, id est, Moyses, qui puteum legis foderat, Dauid, Salomon et Prophete, qui libros scripserunt ueteris Testamenti, quos tamen  terrena et sordida repleuerat intelligentia Iudeorum.

[1Kb] 2. Hos cum uellet purgare Isaac, id est, Dominus noster, et Saluator, ut ostenderet quia quecunque lex et prophete dixerunt, de se dixerunt, rixati sunt cum eo Philistiim, id est, Iudei a regno Dei alieni, sed discedit ab eis. Non enim potest esse cum eis, qui in puteis aquam habere nolunt, sed terram. Et dicit eis: Ecce relinquetur domus uestra uobis deserta.

3. Fodit ergo Isaac nouum puteum, imo pueri Isaac fodiunt. Pueri Isaac sunt Mattheus, Marcus, Lucas, Ioannes, Petrus, Iacobus, Iudas, et apostolus Paulus. Qui omnes Noui Testamenti puteum foderunt, et inuenerunt aquam uiuam, que sit fons aque salientis in uitam eternam. Sed pro his adhuc altercantur  illi qui terrena sapiunt, nec noua condi patiuntur, nec uetera purgari: euangelicis puteis contradicunt, et apostolicis aduersantur, et quoniam in omnibus contradicunt, in omnibus litigant, dicitur ad eos: Quoniam indignos uos fecistis gratia Dei, ex hoc iam ad gentes ibimus.

4. Post hec fodit tertium puteum Isaac, appellauitque nomen loci illius latidudo, dicens: Nunc dilatauit nos Dominus, et fecit crescere super terram; uere enim dilatatus est Isaac, et impleuit omnem terram scientia Trinitatis, et in toto orbe latitudinem Ecclesia collocauit. Prius tantum in Iudea erat notus Deus , et in Isrel nominabatur; nunc autem in omnem terram exiuit sonus eorum, et in fines orbis terre uerba eorum.

 5. Exeuntes enim pueri Isaac per uniuersum orbem terre, 318 foderunt puteos, et aquam uiuam omnibus ostenderunt, baptizantes omnes gentes in nomine Patris, et Filii, et Spiritus sancti. Sed quid est quod puteos, quos aperuit Abraham, Isaac sic uocauit eos, sicut pater eius, nisi quia Moyses apud nos etiam Moyses appellatur, et propheta unusquisque suo nomine appellatur, nec mutantur, quasi eorumdem  uocabula puteorum? non enim Christus in eis nomina, sed intelligentiam commutauit.

[1Kb] 6. Hec mystice. Moraliter autem Isaac apud alienigenam gentem puteos fodisse describitur, quo uidelicet exemplo discimus, ut in hac peregrinationis erumna positi, cogitationum nostrarum profunda penetremus, et quousque nobis uere intelligentie aqua respondeat, nequaquam nostre inquisitionis manus ab exhaurienda cordis terra torpescat. Quos tamen puteos allophyli, id est, immundi spiritus insidiantes replent, quia nimirum immundi spiritus, cum nos studiosius cor fodere conspiciunt, molestas nobis tentationum cogitationes ingerunt.



CAPUT XXIII. De Esau et Iacob.

 1. Igitur Isaac, dum rogaret Dominum ut pareret uxor eius, que sterilis erat, concessit Dominus que postulabat. Illidebanturque gemini in utero eius inclusi angustia. Que, dum angeretur, interrogauit Dominum, accepitque responsum: Due gentes in utero tuo sunt, et duo populi de uentre tuo diuidentur, populusque populum superabit, et maior seruiet minori. Quod figuraliter factum, etiam ipsis Iudeis non credentibus notum est, qualiter populus Ecclesie Synagoge populum superauit, et quomodo plebs Iudeorum tempore maior seruit minori populo Christianorum.

2. Siquidem et in singulis nobis hoc dici potest, quod due gentes et duo populi sunt intra nos, uitiorum scilicet atque uirtutum; 319 sed iste minor  est, ille maior. Semper enim plures sunt mali quam boni, et uitia numerosiora uirtutibus sunt. Sed tamen et in nobis gratia Dei populus populum superat, et maior seruit minori. Seruit enim caro spiritui, et uitia uirtutibus cedunt; procedit autem Esau primus rufus, et totus tanquam pilis hirsutus.

3. Deinde exiit frater eius Iacob, et manus eius implexa erat calcaneo Esau. Sed cur ille totus rufus, et hispidus, nisi quia prior populus prophetarum et Christi fuit cruore pollutus, ac peccati et nequitie squalore exstitit circumdatus? Cuius ideo minor calcaneum tenuit, quia mystice maiorem populum minor superaturus esset.

[1Kb] 4. Nam quod iste Esau primogenita sua propter escam fratri suo eidem iuniori uenumdedit, ac postmodum  paterna benedictione sibi promissa priuatus est, significat eumdem Isreliticum populum, qui, ut Exodi indicat liber, primogenitus filius nuncupatus est ; qui propter presentis seculi lucra non solum primatus sui honorem amisit, uerum etiam et regni celestis premium preparatum adipisci  non meruit, Domino quodammodo eidem exprobrante, cum dicit: Auferetur a uobis regnum Dei, et dabitur genti facienti fructum eius . Primogenita autem ipsa uestis erat sacerdotalis, quam maiores natu cum benedictione patris induti uictimas Deo, uelut pontifices, offerebant.

[1Kb] 5. Hoc dono terreni amoris desiderio caruerunt Iudei cum gloria regni futuri. Iam sequitur deinde ipsa benedictio in Iacob. Que tamen quid figuraliter indicauerit, Hippolyti martyris uerba, sicut ea excellentissime scientie ac doctrine Hieronymus replicauit, in hoc loco ponenda sunt. Isaac, inquit, portat imaginem Dei patris, Rebecca Spiritus sancti, Esau populi prioris, et diaboli, Iacob Ecclesie, siue Christi. Senuisse Isaac consummationem orbis ostendit;  oculis caligasse, fidem periisse de mundo, et religionis lumen ante eum neglectum esse significat.

6. Quod filius maior uocatur, acceptio legis est Iudeorum. Quod escas eius atque capturas diligit pater, homines sunt ab errore saluati, quos per doctrinam iustus quisque uenatur. Sermo 320 Dei benedictionis est repromissio, et spes regni futuri, in quo cum Christo sancti regnaturi sunt, et uerum Sabbatum celebraturi. Rebecca plena Spiritu sancto, et sciens quod audisset antequam pareret, quia maior seruiet minori, magis autem forma Spiritus sancti, que futura nouerat in Christo, in Iacob ante meditatur.

7. Loquitur ad filium minorem: uade ad gregem, et accipe mihi inde duos hedos, prefigurans carneum Saluatoris aduentum, in quo eos uel maxime liberaret  qui peccatis tenebantur obnoxii. Siquidem in omnibus Scripturis hedi pro peccatoribus accipiuntur. Quod autem duos iubetur afferre, duorum populorum significatur assumptio.

8. Quod teneros et bonos, dociles et innocentes animos significat. Stola Esau fides et Scripture sunt Hebreorum, que illis primo date sunt, et postmodum gentilium indutus est populus. Pelles autem, que eius brachiis circumdate sunt, peccata utriusque plebis, que Christus in extensione manuum cruci secum affixit.

[1Kb] 9. Quod Isaac querit a Iacob cur tam cito uenerit, admiratur celerem credentium fidem. Quod cibi delectabiles offeruntur, hostia placens Deo salus est peccatorum. Quod post esum sequitur benedictio, et  eius odore perfruitur, uirtutem resurrectionis et regni aperta uoce pronuntiat. Taliter enim benedicitur: Ecce odor filii mei, sicut odor agri pleni. Odore nominis Christi, sicut ager, mundus impletur, cuius est benedictio de rore celi, hoc est, de uerborum pluuia diuinorum.

 [18Kb] 10. Et de pinguedine terre, hoc est, de congregatione populorum. Multitudinem frumenti, et uini, hoc est, multitudo, quam colligit frumentum et uinum in sacramento corporis et sanguinis sui. Illi seruiunt populi ex omnibus gentibus ad eum conuersi. Ipsum adorant tribus, id est, populi ex circumcisione credentes. Ipse est Dominus fratrum suorum, quia plebi dominatur Iudeorum. 321 Ipsum adorant filii matris eius, quia et ipse secundum carnem ex ea natus est. Ipsum qui maledixerit maledictus est, et qui benedixerit, benedictionibus replebitur.

[1Kb] 11. Christus, inquam, noster ex ore populi Patrem ignorantis benedicitur, id est, ueraciter dicitur. Sed alius a Iudeis benedici putatur, qui ab eis errantibus exspectatur. Ecce benedictionem promissam  repetente maiore, expauit Isaac, et alium se pro alio benedixisse cognoscit; nec tamen indignatur reuelato sibi sacramento, sed confirmat benedictionem in filio, dicens: Benedixi eum, et benedictus est.

[1Kb] 12. Hec est benedictio prima Isaac, que data est minori populo Christianorum, sed neque tamen maiorem filium constat penitus fuisse despectum, quia cum intrauerit plenitudo gentium, tunc omnis Isrel saluus erit. Cuius tamen secunde benedictionis prophetatio hec est: In pinguedine terre, et in rore celi desuper erit benedictio tua; et in pinguedine terre, id est, in fecunditate rerum, et potentia regni, que in illo populo fuit; et in rore celi erit benedictio tua, id est, in eloquiis Dei.

[1Kb] 13. Ipsis enim primum credita sunt eloquia Dei,  et legis Testamenta. uiues gladio, id est, quia sanguini populus iste deditus necem in Christo uel prophetis exercuit. Et fratri tuo seruies, minori utique scilicet populo Christiano. Tempusque ueniet quando excutias et soluas iugum de ceruicibus tuis, dum, per cognitionem fidei ad gratiam Christi conuersus, deposueris onus legis, quando iam non seruus populi minoris, sed per fidem frater uocaberis.

[1Kb] 14. Igitur Esau post benedictionem patris inuidie stimulis concitatus, necem fratri suo Iacob fraudulenter excogitat. Hoc nimirum et Iudaicus populus in Christo premeditatus, non solum Dominum patibulo crucis tradidit, uerum etiam credentes in illo usque ad effusionem sanguinis persecutus est. Iacob  autem dolos fugiens fratris, 322 relicta domo patria, uel parentibus, uadit in regionem longinquam, ut acciperet sibi uxorem.

15. Non aliter Christus, relictis parentibus secundum  carnem, id est, populo Isrel, et patria, id est, Ierosolyma, et omnibus regionibus Iudee, abiit in gentes accipiens sibi inde Ecclesiam, ut impleretur quod dictum est: uocabo plebem meam non plebem meam, et non dilectam plebem dilectam. Et erit in loco ubi dictum est: Non plebs mea uos, ibi uocabuntur filii Dei uiui.



CAPUT XXIu. De scala quam in uisione uidit Iacob.

1. Pergens autem Iacob in Mesopotamiam, uenit in locum ubi nunc Bethlehem uocatur, et posuit sub capite suo lapidem magnum. Et dormiens uidit scalam subnixam, innitentem celo, et angelos Dei ascendentes et descendentes. Hoc uiso, euigilauit, unxitque lapidem, dicens: uere hic domus Dei est,  et porta celi. Et his dictis discessit somnus.

[1Kb] 2. Somnus iste Iacob, mors, siue passio Christi est. Lapis ad caput eius, qui nominatim quodammodo dictus est etiam unctus, Christum significat; caput enim uiri Christus est. Quis enim nescit Christum ab unctione appellari? Domus autem Dei, quia ibi natus est Christus in Bethlehem. Porta uero celi, quia ibi in terram descendit: inde iterum ad celum ascendit. Erectio autem lapidis resurrectio Christi est.

3. Porro scala Christus est, qui dixit: Ego sum uia. Per hanc ascendunt, et descendunt angeli, in quibus significati sunt euangeliste, et predicatores Christi. Ascendentes utique, cum ad intelligendam eius supereminentissimam diuinitatem excedunt uniuersam creaturam, ut eum inueniant in principio uerbum,  Deum apud Deum, per quem facta sunt omnia.

4. Descendentes autem, ut eum inueniant factum ex muliere, factum sub lege, ut eos qui sub lege erant redimeret. In illa enim 323 scala a terra usque in celum, a carne usque ad spiritum, carnales proficiendo, uelut ascendendo, spirituales fiunt; ad quos lacte nutriendos etiam ipsi spirituales descendunt quodammodo, cum eis non possunt loqui, quasi spiritualibus, sed quasi carnalibus.

5. Ipse est sursum in capite suo; ipse deorsum in corpore suo, quod est Ecclesia. Ipsum ergo scalam intelligimus, quia ipse dixit: Ego sum uia. Ad ipsum ergo ascenditur, ut in excelsis intelligatur. Et ad ipsum descenditur, ut in membris suis paruulus nutriatur. Et per illum se erigunt, ut eum sublimiter  spectent. Per ipsum etiam se humiliant, ut eum sublimiter ac temperanter annuntient.

[1Kb] 6. Post hanc uisionem inde Iacob iter faciens uidit oues, et pastores, et puteum aque uiue, et lapidem  magnum superpositum puteo. Figuraliter per oues iustorum populi significabantur: sicut illud, quod dictum est in Euangelio: Statuit oues ad dexteram .

[1Kb] 7. Pastores uero prophete sunt, qui usque ad aduentum Domini Spiritu sancto mundati, Isrel populum doctrine predicatione gubernabant. Lapis puteo superpositus figuram Domini preferebat. Puteus gratiam Spiritus sancti prefigurabat per predicationem Christi uenturam ad Ecclesiam ex gentibus, que obtecta erant, nondum adueniente et homine facto Christo.



CAPUT XXu. De Lia, et Rachel, et duabus famulabus.

1. Igitur Iacob, pergens Mesopotamiam, accepit  uxores duas, filias Laban fratris Rebecce. Hoc est, primo Liam, secundo Rachel. Inde sibi accepit Lie ancillam nomine Zelpham, et ancillam Rachel Balam. Ex quibus quatuor genuit duodecim filios, et unam filiam. De Lia scilicet genuit Ruben, Simeon, Leui, Iudam, Issachar, Zabulon. De Rachel autem Ioseph, et Beniamin. De Bala, ancilla Rachel, Dan et Nephthalim. De Zelpha, ancilla Lie, Gad et Aser.

324 [1Kb] 2. Hi sunt duodecim filii Isrel. Nunc autem quid rerum figurauerint quatuor uxores Iacob, quarum due libere et due ancille fuerunt, rimemur? uidemus enim Apostolum in libera et ancilla quas habebat Abraham duo Testamenta intelligere; sed ibi in una et in una facilius apparet quod dicitur. Hic autem due sunt, et due.

 [1Kb] 3. Deinde etiam ibi ancille filius exheredatur, hic uero ancillarum filii simul cum filiis liberarum terram promissionis accipiunt. Unde hic procul dubio aliquid aliud significatur, quanquam enim due libere uxores Iacob ad Nouum Testamentum, quo in libertatem uocati sumus, existimentur pertinere, non tamen frustra due sunt, nisi quia due uite nobis in Christi corpore predicantur.

[1Kb] 4. Una temporalis, in qua laboramus; alia eterna, in qua delectationem Dei contemplamur. Lia namque interpretatur laborans, Rachel autem uisum principium, siue uerbum. Actio ergo huius uite, in qua uiuimus ex fide, laboriosa est operibus, et incerta, quo exitu perueniat ad utilitatem eorum quibus consulere uolumus.

 [1Kb] 5. Ipsa est Lia prior uxor Iacob, ac per hoc et infirmis  oculis fuisse commemoratur. Cogitationes enim mortalium timide, et incerte prouidentie nostre. Spes uero eterne contemplationis Dei, habens certam intelligentiam ueritatis, ipsa est Rachel. Unde etiam dicitur: Bona facie, et pulchra specie . Hanc enim amat omnis pie studiosus, et propter hanc seruit gratie Dei. Qua peccata nostra, etsi fuerint sicut phenicium, tanquam nix dealbabuntur.

[1Kb] 6. Laban quippe interpretatur dealbatio; cui seruiuit Iacob 325 propter Rachel; neque enim se quisque conuertit sub gratia remissionis peccatorum seruire iustitie, nisi ut quiete uiuat in uerbo, ex quo uidetur principium, quod est Deus.

7. Ergo propter Rachel, non propter Liam, seruitur. Nam quis tandem amauerit in operibus iustitie  laborem actionum, atque passionum? quis eam uitam propter seipsam expetiuerit, sicut nec Iacob Liam? Sed tamen sibi nocte suppositam in usum generandi amplexus, fecunditatem eius expertus est. Dominus enim eam, quia per se ipsam diligi non poterat, primo, ut ad Rachel perueniretur, tolerari fecit.

[1Kb] 8. Deinde propter filios commendauit. Ita uero unusquisque utilis Dei seruus, sub dealbationis peccatorum suorum gratia constitutus, quid aliud amans in conuersatione sua meditatur, nisi doctrinam sapientie? Quam plerique se percepturos putant, statim ut se in septem preceptis legis exercuerunt, que sunt de dilectione proximi, ne cuiquam noceatur, id est: Honora patrem tuum et matrem tuam, Non mechaberis, Non occides, Non furaberis, Non  falsum testimonium dices, Non concupisces uxorem proximi tui, Non concupisces rem proximi tui.

[1Kb] 9. Quibus obseruatis, posteaquam homini pro concupita delectatione doctrine, per tentationes uarias, quasi per huius seculi noctem, tolerantia laboris adheserit, uelut pro Rachel Lie inopinate coniungitur. Et hanc sustinet, ut ad illam perueniat, si perseueranter amat, acceptis aliis septem preceptis, ac si dicatur: Serui alios septem annos propter Rachel, ut sit pauper spiritu, mitis, lugens, esuriens, sitiensque iustitiam, misericors, mundicors, pacificus.

10. uellet enim homo, si fieri posset, sine ulla tolerantia laboris, que in agendo patiendoque amplectenda est, statim ad pulchre contemplationis delicias peruenire. Sed hoc non potest in terra morientium.  Hoc enim uidetur significare, quod dictum  est Iacob: Non est moris in hoc loco, ut minor nubat prius quam maior.

326 [1Kb] 11. Quia non absurde maior appellatur, que tempore prior est. Prior est autem in hominis eruditione labor boni operis, quam requies contemplationis. Ad unum ergo tendendum, sed propter hoc multa ferenda sunt. Itaque due sunt uxores Iacob libere; ambe quippe sunt filie remissionis peccatorum, hoc est, dealbationis, quod est Laban.

12. uerumtamen una amatur, altera toleratur. Sed que toleratur, prius ipsa et uberius fecundatur, ut si non propter seipsam, certe propter filios diligatur. Labores enim iustorum maximum fructum habent in eis quos regno Dei generant, inter multas tentationes et tribulationes predicando Euangelium,  et eos propter quos sunt in laboribus abundantius, in plagis supra modum, in mortibus sepius, propter quos habent foris pugnas, intus timores, gaudium et coronam suam uocant.

13. Nascuntur autem eis facilius atque copiosius ex illo sermone fidei quo predicant Christum crucifixum. Rachel autem clara aspectu mente excedit Deo, et uidet in principio uerbum Deum apud Deum, et uult parere, et non potest, quia generationem eius quis enarrabit? Ideoque contemplandi otia appetit, ut diuinitatem ineffabilem cernat.

[1Kb] 14. uacare uult ab omni negotio, et ideo sterilis, quia in uariis pressuris non subuenit. Sed quia et ipsa interdum procreandi caritate inardescit, uult enim docere quod nouit, uidet sororem labore agendi  atque patiendi filiis abundantem, et dolet potius currere homines ad eam uirtutem qua eorum necessitatibus consulitur, quam ad illam unde diuinum aliquid discitur.

[1Kb] 15. Hic dolor figuratus uidetur in eo quod scriptum est: Et zelauit Rachel sororem suam. Proinde quia purus intellectus spiritualis substantie uerbis carne editis exprimi non potest, eligit doctrina sapientie per quaslibet corporeas similitudines utcunque cogitanda insinuare diuina, sicut elegit Rachel ex uiro suo et ancilla suscipere filios, quam sine filiis omnino manere.

327 16. Bala quippe, ancilla Rachel, interpretatur inueterata. De ueteri quippe uita carnalibus sensibus dedita corporee concitantur imagines, etiam  cum aliquid de spirituali et incommutabili substantia diuinitatis auditur. Suscipit et Lia de ancilla sua filios, amore habendi numerosiorem prolem accensa.

17. Inuenimus autem Zelpham eius ancillam interpretari os hians; quapropter hec ancilla eos figurat quorum in predicatione fidei euangelice os hiat,  et cor non hiat. De quibus scriptum est: Populus hic labiis me honorat, cor autem eorum longe est a me . Et de quibus Apostolus ait: Qui predicas non furandum, furaris .

[1Kb] 18. uerumtamen ut etiam per hanc conditionem libera illa uxor Iacob laborans filios heredes regni suscipiat, ideo Dominus dicit: Que dicunt, facite; que autem faciunt, facere nolite . Unde Apostolus: Siue, inquit, occasione, siue ueritate Christus annuntietur, et in hoc gaudeo, sed et gaudebo ; tanquam et ancilla pariente, de prote numerosiore letatur.

[1Kb] 19. Est uero quidam Lie fetus ex beneficio Rachel editus, cum uirum suum secum debita nocte  cubiturum, acceptis a filio Lie mandragoricis malis, cum sorore cubare permisit. Quid enim de mandragora dicendum est? Proinde rem comperi pulchram, et suaue olentem, sapore autem insipido. Et ideo in illo mandragorico pomo figurari intelligam famam bonam popularem. Unde dicit Apostolus: Oportet etiam testimonium habere bonum ab eis qui foris sunt .

20. Qui licet parum sapiant, reddunt tamen plerumque labori eorum per quos sibi consulitur, et splendorem laudis, et odorem bone opinionis. Nec ad istam gloriam popularem primi perueniunt eorum qui sunt in Ecclesia, nisi quicunque in actionum periculis et labore uersantur. Propterea Lie filius mala mandragorica inuenit exiens in agrum, hoc  est, honeste ambulans ad eos qui foris sunt.

[1Kb] 21. Doctrina uero illa sapientie que a uulgi strepitu remotissima in contemplatione ueritatis dulci delectatione defigitur, hanc popularem gloriam quantulamcunque non assequeretur, nisi per eos 328 qui in mediis turbis agendo ac suadendo populis presunt, non ut presint, sed ut prosint; quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam remotiori uite, propter studium conquirende et contemplande ueritatis otiose, quodammodo mala mandragorica per Liam perueniunt ad Rachel; ad ipsam uero Liam per filium primogenitum, id est, per honorem fecunditatis eius, in qua est omnis  fructus laboriose atque inter incerta tentationum periclitantis actionis.

[1Kb] 22. Quam plerique bono ingenio prediti, studioque flagrantes, quamuis idonei regendis populis esse possint, uitant tamen propter turbulentas occupationes, et in doctrine otium toto pectore tanquam in speciose Rachel feruntur amplexum.

 23. Sed quia bonum est ut etiam hec uita latius innotescens popularem gloriam mereatur, iniustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationi communis utilitatis impertit, propterea Lia sorori sue dicit. Parum est tibi quod uirum meum accepisti, insuper et mandragoras filii mei uis accipere?

24. Per unum uirum significans eos omnes qui, cum sint agendi uirtute habiles, et digni quibus regimen Ecclesie committatur ad dispensandum fidei sacramentum, illi, accensi studio doctrine atque indagande et contemplande sapientie, se ab omnibus actionum molestiis remouere atque in otio discendi atque docendi uolunt considere. Ita ergo  dictum est: Parum est tibi quod accepisti uirum meum, insuper et mandragoras filii mei uis accipere? ac si diceretur: Parum est quod homines ad laborem rerum gerendarum necessarios in otio detinet uita studiosorum, insuper et popularem gloriam requirit.

25. Proinde, ut iuste eam comparet, impertit Rachel uirum sorori sue illa nocte, ut scilicet qui uirtute laboriosa regimini populorum accommodati sunt, etiamsi scientie uacare delegerint, suscipiant experientiam tentationum, curarumque sarcinam pro utilitate communi, ne ipsa doctrina sapientie, cui uacare statuerant, blasphemetur, neque adipiscatur ab imperitioribus populis existimationem bonam, 329 quod illa poma significant, et quod necessarium  est ad exhortationem discentium.

[1Kb] 26. Sed plane ut hanc curam suscipiant ui coguntur, satis et hoc significatum est quod cum ueniret de agro Iacob, occurrit ei Lia, eumque detinens, ait: Ad me intrabis, conduxi enim te pro mandragoris filii mei. Tanquam diceret: Doctrine, quam diligis, uis conferre bonam opinionem? noli defugere officiosum laborem. Hec in Ecclesia geri quisquis aduerterit cernit, et experimur in exemplis quod intelligimus in libris.

27. Quis non uideat hoc geri toto orbe terrarum, uenire homines ab operibus seculi, et ire in otium cognoscende et contemplande ueritatis, tanquam in amplexum Rachel, et excipi de transuerso ecclesiastica necessitate, atque ordinari in laborem, tanquam  Lia dicente: Ad me intrabis?

[1Kb] 28. Quibus caste mysterium Dei dispensantibus, in nocte huius seculi filios generent fidei, laudatur a populis etiam illa uita, cuius amore conuersi spem seculi reliquerunt, et ex cuius professione ad ministerium regende plebis assumpti sunt. Id enim agunt in omnibus laboribus suis, ut illa professio quo se conuerterant  latius et clarius glorificetur, tanquam Iacob non  recusante noctem Lie, ut Rachel pomis suaue olentibus et clare nitentibus potiatur.

29. Que aliquando et ipsa, prestante misericordia Dei, per se ipsam parit; uix tandem quidem, quia perrarum est, ut: In principio erat uerbum, et uerbum erat apud Deum, et Deus erat uerbum, et quidquid de hac re pie sapienterque dicitur, sine phantasmate carnalis cogitationis et salubriter uel ex parte capiatur.

30. Alio quoque sensu Liam et Rachel uictorinus martyr, et ceteri in similitudine Ecclesie uel Synagoge interpretati sunt. Liam enim maiorem natu Synagoge tenuisse existimant typum, quia prior Dei genuit populum. Et quidem et oculis legitur grauida, quia lex per Moysen data cooperta est atque signata.

 330 31. Rachel autem iunior et pulchra, prius sterilis, et postmodum fecunda, similitudo est Ecclesie. Iunior, quia tempore posterior. Pulchra, quia corpore et spiritu sancta. Oculi eius decori, quia Euangelium prospicere meruerunt. Que etiam tandiu sterilis fuit, quousque Synagoga populum generabat.

32. Cur autem Iacob pro Rachel seruiuit, et supponitur ei Lia maior, nisi quia Dominus, ut Ecclesiam assumeret, prius sibi Synagogam coniunxit? Seruitus itaque ipsius Iacob septem annorum pro duabus uxoribus huius uite presentis tempus significat, que per septem dies uoluitur, in qua Dominus formam serui accepit, factus obediens paterne uoluntati  usque ad mortem. Ille enim pro ouibus seruit, et Dominus noster ait: Non uenit Filius hominis ministrari, sed ministrare.

[1Kb] 33. Ille oues pauit, et Dominus in Euangelio dicit: Ego sum pastor bonus. Ille mercedis lucro uarium sibi pecus abstulit, Christus diuersarum gentium uarietatem sibimet congregauit. Ille tres uirgas amputatis corticibus in alueis aquarum opposuit, ut earum contemplatione multiplicarentur eius oues. Et Dominus noster in aqua baptismatis trium personarum nomina Patris, et Filii, et Spiritus sancti, populo fideli proposuit, ut quisque hoc pleno corde perspexerit, efficiatur ouis Dei.



CAPUT XXuI. De fuga Iacob et Rachel, que furata est deos patris sui.


1. Post longam igitur seruitutem, quam Iacob apud socerum suum pro uxoribus, uelut mercede, sustinuit, precepit ei Dominus ut reuerteretur in patriam suam. Tunc, ignorante socero, cum uxoribus et comitatu properauit. Laban autem consecutus est eum in montem Galaad cum furore, atque idola que Rachel furata erat apud eum requisiuit, nec reperit.

 [1Kb] 2. Quid igitur sibi hoc ipsum figuraliter uelit, inspiciendum est. 331 Dum Laban superius aliam gerat personam, nunc tamen diaboli typum figurat. Laban quippe interpretatur dealbatio. Dealbatio autem diabolus non inconuenienter accipitur, qui cum sit ex merito tenebrosus, transfigurat se in angelum lucis.

3. Huic seruiuit Iacob, id est, ex parte reproborum Iudaicus populus, ex cuius carne incarnatus Dominus uenit. Potest etiam per Laban mundus hic exprimi, qui cum furore Iacob persequitur, quia electos quosque, qui Redemptoris nostri membra sunt, persequendo opprimere conatur. Huius filiam, id est, seu mundi, seu diaboli, Iacob abstulit, cum sibi Christus Ecclesiam ex gentilitate coniunxit, quam et  de domo patris abstrahit, quia ei per prophetam dicit: Obliuiscere populum tuum, et domum patris tui .

4. Quid uero in idolis, nisi auaritia designatur? unde et per Paulum dicitur: Et auaritia, que est idolorum seruitus . Laban ergo ueniens apud Iacob, idola non inuenit, quia, ostensis mundi thesauris, diabolus in Redemptore nostro uestigia concupiscentie terrene non reperit. Sed que Iacob non habuit, ea Rachel sedendo cooperuit.

[1Kb] 5. Per Rachel quippe, que ouis dicitur, Ecclesia figuratur. Sedere autem est humilitatem penitentie appetere, sicut scriptum est: Surgite, postquam sederitis . Rachel ergo sedendo idola cooperuit, quia sancta Ecclesia Christum sequens,  uitia terrene concupiscentie per humilitatem penitentie cooperuit. De hac coopertione uitiorum per Prophetam dicitur: Beati quorum remisse sunt iniquitates, et quorum tecta sunt peccata .

6. Nos igitur Rachel illa signauit, qui idola sedendo premimus, si culpas auaritie penitendo damnamus. Que utique auaritie immunditia non illos qui uiriliter currunt impedit, quibus dicitur: uiriliter agite, et confortetur cor uestrum . Sed his maxime euenit qui, quasi effeminato gressu gradientes, per blandimenta seculi resoluuntur.

[1Kb] 7. Unde et illic eiusdem Rachelis hec uerba sunt: Iuxta consuetudinem feminarum nunc accidit mihi; id est, quasi muliebria se habere innotuit. Laban autem  postquam persecutus esset Iacob, 332 et inuenisset eum, et locuti essent inter se ineuntes fedus, tulit Iacob lapidem, et erexit illum in titulum, dixitque fratribus suis: Afferte lapides.

 8. Qui congregantes fecerunt tumulum, quem uocauit Laban tumulum testis, et Iacob aceruum testimonii. Inter fideles enim, tam Iudeos, quam gentes, testis est lapis eminens in similitudinem Christi, et aceruus lapidum, qui est multitudo credentium.



CAPUT XXuII. De lucta Iacob cum angelo.

[1Kb] 1. His transactis, Iacob mittit nuntios ad Esau fratrem suum, mittit et munera. Post hec, transductis omnibus suis per torrentem, ipse remansit solus. Et ecce uir luctabatur cum illo, preualuitque ei Iacob, nec dimisit eum, donec benedictionem extorqueret, sacrumque Isrel nomen acciperet.

2. In quo principaliter sacramenti dominici imago prefigurata est. uir enim ille typum Christi euidentissime  gesserat. Cui tamen ideo preualuit Iacob utique uolenti, ut mysterium figuraret passionis Christi, ubi uisus est Iacob in Iudeorum typo, hoc est, in corporis sui sobole preualuisse Deo, et quasi cum infirmo, ita cum carne eius luctamen inire, et inualescere in passione eius, sicut scriptum est, cum dicerent: Crucifige, crucifige.

3. Et tamen Iacob benedictionem ab eodem angelo, quem uictor superauerat, impetrauit. Cuius nominis impositio utique benedictio fuit. Interpretatur autem Isrel uidens Deum, quod erit in fine premium sanctorum. Tetigit porro illi idem angelus latitudinem femoris, et claudum reddidit. Sicque erat unus et idem Iacob, et benedictus, et claudus.

4. Benedictus in his qui in Christum ex eodem  populo crediderunt, atque in infidelibus claudus. Nam femoris eius neruus, uel latitudo, generis multitudo est. Plures quippe sunt in stirpe, 333 qui degenerantes a fide patrum, et a preceptis auctoris sui deuiantes, in erroris sui semitis claudicant.

[1Kb] 5. De quibus prophetice dictum est: Et claudicauerunt a semitis suis. Qui tamen populus post, subtractis sibi uiribus, non solum claudicat, sed et torpescit, ne ultra iam generare filios possit. Denique quod adiecit idem patriarcha, uidisse se Deum facie ad faciem, cum superius uirum secum narret fuisse luctatum, id significat quidem, quod idem Deus homo erat futurus qui cum Iacob populo luctaretur.



CAPUT XXuIII. De Dina, et partu Rachel, et incestu Ruben.

 [1Kb] 1. Post hec Sichem, filius Hemor, Dinam filiam Iacob uiolauit. Qui post concubitum eius familie Isrel uoluerat sociari. Quem Simeon et Leui fratres, uirginitatis sororie uindices, dolo cum omni populo  eius interfecerunt. Sed quid sibi uelit, quod scriptum est: Egressa est Dina, ut uideret mulieres regionis illius. Quam cum uidisset Sichem, filius Hemor, princeps terre illius, adamauit, et rapuit, dormiuitque cum illa, ui opprimens uirginem, et conglutinata est anima eius cum ea, tristemque blanditiis deliniuit?

2. Dina quippe ut mulieres uideat extranee regionis egreditur, quando unaqueque mens, sua studia negligens, actiones alienas curans; extra habitum atque extra ordinem proprium euagatur. Quam Sichem, princeps terre, opprimit, quia uidelicet inuentam in curis exterioribus diabolus corrumpit.

[1Kb] 3. Et agglutinata est anima eius cum ea, quia unitam sibi per iniquitatem respicit; et quia cum mens a culpa resipiscit, humiliatur, atque admissum  flere conatur; corruptor autem spes ac securitates uacuas ante oculos uocat, quatenus utilitatem tristitie 334 subtrahat; recte illic adiungitur tristemque blanditiis delinit.

4. Modo enim facta aliorum grauiora, modo nichil esse quod perpetratum est, modo misericordem Deum loquitur, modo adhuc tempus subsequens ad penitentiam pollicetur. Ut dum per hec decepta mens ducitur, ab intentione penitentie suspendatur, quatenus tunc nulla bona percipiat, quam nunc mala nulla contristant; et tunc plenius obruatur suppliciis, que nunc gaudet etiam in delictis.

5. Dehinc loquitur Deus ad Iacob, ut habitaret in Bethel. Ibi Rachel cum pareret Beniamin, mortua est. Sed quid sibi uult quod cum eumdem Beniamin Rachel pareret, uocauit nomen eius, filius doloris  mei, nisi futurum prophetans ex eius tribu Paulum, qui affligeret filios Ecclesie persecutionis sue tempore?

6. Aliter per Beniamin terrestris figurabatur Ierusalem, que est in tribu eiusdem Beniamin, cuius populus graui matrem dolore affecit, effundendo sanguinem prophetarum. Insuper etiam in necem Christi impiis acclamando uocibus: Sanguis eius super nos, et super filios nostros . Interea Ruben concupiscentia motus libidinis, in concubina patris sui preceps efferbuit; quod incestus crimen non scriberetur, nisi futura peruersitas Isrelitici populi prenuntiaretur.

7. Quanquam et in illo qui hoc commisit consideretur esse flagitium, in Scripturis tamen prophetia  est futurorum. Namque per Ruben primogenitum populus primogenitus Isrel ex circumcisione significatur, qui torum concubine polluit, id est, legem ueteris Testamenti sepe preuaricando commaculauit.

8. Quod autem in concubina lex ueteris Testamenti ponatur, Paulus apostolus docuit, dicens:  Abraham duos filios habuit: unum de ancilla, et unum de libera. Hec autem sunt duo Testamenta. In quo Agar, que concubina fuit, in ueteris Testamenti ponitur typo. Una est enim perfecta columba genitrici sue, que uirgo casta, regina, sponsa regi Ecclesie per Euangelium iungitur Christo.



335 CAPUT XXIX. De Iuda, quando dormiuit cum nuru sua.

[1Kb] 1. Iam deinde Iude factum consideremus, qui cum sua nuru concubuit, quid significauerit futurum. In Thamar ergo nuru Iude intelligitur plebs Iudea. Cui de tribu Iuda reges tanquam mariti adhibebantur, merito nomen eius amaritudo interpretatur. Ipsa enim Domino fellis poculum dedit.

 [8Kb] 2. Duo enim genera principum qui non recte operabantur in plebe, unum eorum qui oberant, alterum eorum qui nichil proderant, significabantur in duobus filiis Iude, quorum unus erat seuus ante Deum, alter in terram fundebat semen, ne semen daret ad fecundandam Thamar.

3. Nec sunt amplius quam duo genera hominum inutilia generi humano: unum nocentium, alterum prestare nolentium, et, si quid boni habent in hac terrena uita, perdentium, tanquam in terra fundentium. Quia in malo prior est qui nocet, quam ille qui non prodest, ideo maior dicitur malignus, ille autem sequens, qui fundebat in terram.

4. Nomen quoque maioris, qui uocabatur Her, interpretatur pellicius, qualibus tunicis induti sunt primi homines, in penam damnationis sue dimissi  ex paradiso. Sequentis autem nomen, qui uocabatur Onan, interpretatur meror eorum.

[1Kb] 5. Quorum, nisi quibus nichil prodest, cum habeat unde prodesse possit, atque id perdat in terra? Maius porro malum est ablate uite, quod significat pellis, quam non adiute, quod significat meror eorum; Deus tamen ambos occidisse dictus est. Ubi figuratur regnum talibus hominibus abstulisse.

6. Tertius uero filius Iude, quod illi mulieri non iungitur, significat tempus ex quo reges plebis Iudeorum ceperunt de tribu Iuda non fieri.

336 7. Ideo erat quidem filius Iude; sed eum Thamar maritum non accipiebat, quia erat eadem tribus Iuda, sed iam in populo nemo inde regnabat.  Unde et nomen eius Sela interpretatur dimissio eius. Non pertinent sane ad hanc significationem uiri sancti et iusti, qui, licet illo tempore fuerint, ad Nouum tamen pertinent Testamentum, cui prophetando scienter utiles fuerunt, qualis Dauid fuit eo sane tempore quo iam Iudea ceperat reges ex tribu Iuda non habere.

 [1Kb] 8. Non est computandus Herodes Maior in regibus eius, tanquam maritus Thamar. Erat enim alienigena, nec ei sacramento illo mystice unctionis, tanquam coniugali federe coherebat, sed tanquam extraneus dominabatur; quam potestatem a Romanis, et a Cesare acceperat, et sic eius filii tetrarche, quorum erat unus Herodes patris nomine appellatus, qui cum Pilato in passione Domini concordauit.

[1Kb] 9. Isti ergo alienigene usque adeo non deputabantur in regno illo mystico Iudeorum, ut ipsi Iudei publice clamarent frendentes aduersus Christum: Nos non habemus regem, nisi Cesarem . Neque hoc uerum, nisi illa uniuersali dominatione Romanorum. Quippe etiam Cesar rex erat non  proprie Iudeorum, sed ut Christum negarent, et ut huic adularentur, ideo se tali uoce damnarunt. Illo enim tempore, quo iam de tribu Iuda regnum defecerat, ueniendum erat Christo uero Saluatori Domino nostro, qui non obesset, multumque prodesset.

[1Kb] 10. Sic enim fuerat prophetatum: Non deficiet princeps ex Iuda; neque dux de femoribus eius, donec ueniat, cui repositum est, et ipse erit expectatio gentium. Iam isto tempore omne quoque magisterium Iudeorum, et mystica, unde Christi uocabantur, unctio ipsa defecerat, secundum prophetiam Danielis. Tunc uenit cui repositum , 337 qui est exspectatio gentium, et unctus est Sanctus sanctorum oleo exsultationis pre participibus suis.

 [1Kb] 11. Natus est enim Herodis Maioris tempore, passus est autem Herodis Minoris tetrarche. Huius itaque uenientis ad oues que perierant domus Isrel, figuram gessit iste Iudas, cum iret ad tondendas oues suas in Thanna, quod interpretatur deficiens. Iam enim defecerat princeps ex Iuda, et omne magisterium, atque unctio Iudeorum, ut ueniret cui repositum erat.

12. uenit autem cum suo pastore Odollamite, cui nomen Hiras. Et interpretatur Odollamites testimonium in aqua. Cum hoc plane testimonio Dominus uenit, habens quidem testimonium maius Ioanne. Sed tamen propter oues infirmas hoc testimonio est usus in aqua. Nam et ipse Hiras, quod nomen illius pastoris fuit, interpretatur fratris mei uisio.

 13. uidit omnino fratrem suum Ioannes. Fratrem secundum semen Abrahe, secundum cognationem Marie matris eius, et Elisabeth matris sue, eumdemque Dominum et Deum suum. Quia sicut ipse ait: Ex plenitudine eius accepit. uidit omnino, et ideo in natis mulierum maior illo non surrexit.  Quia ex omnibus prenuntiantibus Christum ipse uidit, quod multi iusti, et prophete cupierunt uidere, et non uiderunt.

14. Salutauit ex utero, agnouit perfectius ex columba; et ideo tanquam Odollamites uere testimonium perhibuit in aqua. uenit autem Dominus ad oues tondendas, hoc est, exonerandas sarcinis peccatorum, ex quibus Ecclesie laudate in Canticis canticorum dentes essent uelut grex detonsarum .

15. Iam deinde Thamar habitum mutat, nam et commutans interpretatur. Thamar mutat habitum, mutat et nomen, et fit de Synagoga Ecclesia. Sed ut in ea nomen prorsus amaritudinis maneat. Non illius amaritudinis, in qua Domino fel ministrauit:  sed illius in qua Petrus amare fleuit; nam et Iuda Latine confessio est. Confessioni ergo amaritudo misceatur, ut uera penitentia presignetur.

[1Kb] 16. Hac penitentia fecundatur Ecclesia in omnibus gentibus constituta. Oportebat enim Christum pati, et resurgere tertia die, 338 et predicari in nomine eius penitentiam et remissionem peccatorum per omnes gentes, incipientibus a Ierusalem. Nam et ipse habitus meretricis confessio peccatorum est. Typum quippe Ecclesie gerit Thamar ex gentibus euocate, sedens cum hoc habitu ad portam Henam, uel Henaim, quod interpretatur fontes.

17. Cucurrit enim, uelut ceruus ad fontes aquarum, peruenire ad semen Abrahe. Illic a non agnoscente fetatur, quia de illa predictum est: Populus,  quem non cognoui, seruiuit mihi. Accepit in occulto annulum, monile et uirgam, quia uocatione signatur, iustificatione decoratur, glorificatione exaltatur.

18. Quos enim predestinauit, illos et uocauit; quos autem uocauit, illos et iustificauit; quos autem iustificauit, illos et glorificauit . Sed hec, ut dixi, adhuc in occulto, ubi fit et conceptio sancte ubertatis. Mittitur autem promissus hedus, tanquam meretrici. Hedus exprobratio peccati. Per eumdem Odollamitem, tanquam increpantem, et dicentem: Generatio uiperarum. Sed non eam inuenit peccati exprobratio, quam mutauit confessionis amaritudo.

[1Kb] 19. Post uero iam publicatis signis annuli, monilis et uirge, uicit temere iudicantes Iudeos, quorum iam personam Iudas ipse gestabat. Qui hodieque  dicunt, non hunc populum esse Christi, nec habere nos semen Abrahe, sed prolatis certissimis documentis nostre uocationis, iustificationis et glorificationis, sine dubio confundentur; et nos magis quam se iustificatos esse fatebuntur. Pignora enim refert habere secum Ecclesia. Accusatur enim a Iudeis,  quasi adulteratrix legis; sed ostendit uirgam, signum passionis, et monile legis legitime, et annulum pignus immortalitatis.

[1Kb] 20. Quod autem Scriptura inducit parientem Thamar, et duos in utero geminos habentem, quorum scilicet primus, qui dicitur Zara, misit manum suam, et obstetrix ligauit coccinum; et dehinc illo manum intrinsecus retrahente, posterior, qui Phares uocatur, porrexit manum, et nascendo precessit, figuraliter congruit, quod ostenderit Isrel in legis opera manum suam, et eam prophetarum, 339 et ipsius Saluatoris pollutam cruore contraxerit. Postea uero proruperit populus gentium, scilicet ut futuri essent nouissimi qui erant primi, et primi futuri essent qui erant nouissimi.



CAPUT XXX. De historia. Ioseph.


[1Kb] 1. Dehinc historia sequitur Ioseph, qui, uenditus a fratribus, in Aegyptum perductus, atque ibidem sublimatus est. Ioseph unus ex duodecim filiis Iacob, quem pater pre ceteris filiis dilexit, Christum Dominum figurauit. Quem Deus Pater secundum carnem natum ceteris fratribus ex Abraham stirpe genitis pretulit. Unde et ibi dicitur: Amabat eum Iacob, eo quod in senectute genuisset eum.

2. Senescenti enim mundo illucens Dei Filius per Marie uirginis partum serus aduenit, tanquam filius senectutis, secundum sacramentum suscepti corporis, qui erat ante per substantiam deitatis semper cum patre. Tunica autem polymita,  quam fecit ei pater, uarietatem populorum ex omnibus gentibus in corpore Christi congregatam significauit.

[1Kb] 3. Somnium uero illud, per quod fratrum manipuli adorauerunt manipulum eius, illud est, quod in Christo completum est: Adorabunt eum omnes reges terre, omnes gentes seruient ei. Scilicet per fidem fructum bonorum operum offerentes. Ipse est, quem sol et luna et stelle adorant, de quo sole dictum est: Laudate eum, sol et luna, laudate eum, omnes stelle.

[1Kb] 4. Ipsum enim excellentia sanctorum in solis nomine, et Ecclesie claritas sub imagine lune, et omnium numerositas populorum in figura stellarum adorant. Unde pater suus increpauit eum dicens: Nunquid ego et mater tua, et fratres tui adorabimus  te? Obiurgatio ista patris duritiem populi Isrel significat, pro ex quod ex se natum Christum esse cognoscunt,  adorare contemnunt. 340 Iacob mittit Ioseph filium suum, ut de fratribus sollicitudinem gereret.

5. Et Deus Pater misit Filium suum unigenitum, ut genus humanum peccatis languidum uisitaret. Mittitur utique ab illo patre, de quo scriptum est: Misit Deus filium suum in similitudinem carnis peccati; ut uideret si recte agerentur oues. Et Dominus, inquit in Euangelio: Non ueni, nisi ad oues perditas domus Isrel.

[1Kb] 6. Inuenit ergo Ioseph fratres suos in Dothain. Dothain interpretatur defectio; uere in grandi defectione erant, qui de fratricidio cogitabant: cumque uidissent Ioseph fratres sui procul, occidere eum cogitauerunt. Et Iudei uidentes uerum Ioseph, Dominum  Iesum Christum, ut eum crucifigerent, uno omnes consilio statuerunt, dicentes: Crucifige eum. Fera pessima deuorauit eum, id est, Iudaica plebs interfecit eum; de qua Dominus in Euangelio dicit: Ecce ego mitto uos, sicut oues in medio luporum.

[1Kb] 7. Nudauerunt Ioseph fratres sui tunica polymita, et talari, et Iudei Christum per mortem crucis expoliauerunt tunica corporali. Polymitam autem, id est, decoratam omnium uirtutum diuersitate. Resperserunt autem tunicam hedi sanguine, quia falsis eum testimoniis accusantes, in inuidiam deduxere populi omnium peccata donantem.

[1Kb] 8. Mittitur dehinc in cisternam, id est, in lacum, et Christus, exspoliatus carne humana, descendit in infernum. De cisterna quoque leuatus ille Ismelitis,  id est, gentibus, uenditur, et Christus, postquam de inferno egreditur, ab omnibus gentibus fidei commercio comparatur. Ille per Iude consilium triginta argenteis distrahitur, et hic Christus per consilium Iude Iscariotis eodem numero uenundatus est.

341 [1Kb] 9. Dehinc Iacob posteritatis sue deplorans dispendia, quasi pater, filium lugebat amissum, quasi propheta flebat interitum Iudeorum. Denique scidit uestimentum suum, quod in passione Domini legimus factum a principe sacerdotum. Sed et uelum templi scissum est, ut propheta et nudatum populum suum, et diuisum ostenderet regnum. Igitur Ioseph descendit in Aegyptum, et Christus in mundum.

10. Emit eum Eunuchus, id est, castus in disciplinis euangelicis populus Christianus. Erat autem  Ioseph pulchra facie; ita et de Christo Dauid ait: Speciosus forma pre filiis hominum; diffusa est gratia  in labiis tuis. Sed mulier, inquit, in eum oculos iniecit, ut adulterium cum illa perpetraret.

11. Ista mulier figura erat Synagoge, que sepe, sicut scriptum est, mechata est post deos alienos, similiter uolebat et Christum in adulterii sui scelere retinere, ut negaret se esse Deum, et Phariseorum magis et scribarum quam legis precepta seruaret, que illi uelut maritus erat. Christus autem non acquiescens illicite doctrine, id est, adulterine Synagoge, manu ueste corporis apprehensus, carne se exuit, et liber mortis in celum ascendit.

12. Calumniata est meretrix, ubi eum non potuit tenere, dicens quod templum Domini blasphemaret, et legis diceretur transgressor. Sed illum non carcer terruit, non inferna tenuerunt, cum etiam, ubi uelut  puniendus descenderat, inde alios liberauit.

13. Denique inuenit Ioseph duos eunuchos de domo regis in carcere uinctos, duorum populorum credentium, uel incredulorum figuram gestantes: qui conclusi sub peccato Ade, transgressione obnoxii tenebantur. Qui ideo dicuntur eunuchi, quia castam acceperant regulam discipline. Eloquia, inquit, Domini casta.

14. Denique post trinam lucem Domino ab inferis resurgente, et legis obscura, ut Ioseph, somnia reuelante, solutus est a peccatis credentium populus, et inferni carcere liberatus redditur ministerio diuine legis. Incredulus autem, et impius populus Iudeorum, quia in conuersionis ligno non credidit, transgressionis ligno suspenditur, ut illi alteri eunucho  contigit, qui Iudeorum imaginem indicauit.

15. Preterea narrat Pharao somnium, interpretatur Ioseph. 342 Sed quid significant septem anni, qui in septem spicis plenis, seu qui in septem uaccis pinguibus ostendebantur, nisi septem carismatum spiritualium dona, quibus ubertas fidei larga pietate redundat? At contra septem steriles et ieiuni famem ueritatis et iustitie nouissimis temporibus significabant.

16. Congregauit autem Ioseph per septem annos omnem frugum abundantiam, id est, frumenta fidei sanctorum horreis condens, per illa scilicet carismata septem, quasi per septem annos, ut cum septem anni inopie ceperint, id est, cum iniquitas occurrerit septem capitalium criminum sub Antichristo, quando fames fide fuerit Saluatoris, tunc sancti  pariter et fideles habeant copiosam iustitie frugem, ne fides eorum inopia sermonis attenuata deficiat.

17. Inde Ioseph, qui typum Christi induerat, currum meruit, et preco clamauit ante eum, et constituit illum Pharao super uniuersam terram Aegypti.  Et Dominus noster, postquam est distractus a Iuda, ut Ioseph a fratribus et de inferorum carcere surrexit, ascendit currum regni celestis, de quo dictum est: Currus Dei decem millibus.

18. Et accepit potestatem a Patre predicandi et iudicandi: sicut Paulus apostolus ait: Et dedit ei nomen quod est super omne nomen, ut in nomine Iesu omne genu flectatur celestium, terrestrium et infernorum. Accepit quoque et annulum, pontificatum scilicet fidei, quo credentium anime salutis signo signantur, frontibusque et cordibus nostris per signum crucis figura eterni regis exprimitur.

19. Induiturque stola byssina, id est, carnem sanctam bysso splendidiorem, et stola immortalitatis; accepit quoque torquem auream, id est bonum intellectum.  Preco ante eum precedit, id est, Ioannes Baptista, qui iter eius precedens preconabat dicens: Parate uiam Domini.

[1Kb] 20. Habebit et alium preconem Eliam, qui eius futurum prenuntiabit aduentum, siue tubam angeli, quia ipse dixit: ueniet in tuba angeli. uocatur quippe Ioseph lingua Aegyptiaca Saluator mundi. 343 Quid manifestius de Christo, quando sub figura Ioseph Saluator ostenditur, non tantum unius terre Aegypti, sed etiam totius mundi? Triginta annorum erat Ioseph, quando in conspectu regis Pharaonis stetit. Totidemque annis legitur fuisse Christus: quando sub typo Pharaonis in conspectu Herodis apparuit reuelatus.

[1Kb] 21. Accepit ergo ex gentibus uxorem, id est, Ecclesiam,  ex qua genuit duos filios, id est, duos populos ex Iudeis et gentibus congregatos. Igitur post ubertatis annos, in uniuerso orbe fames preualuit. Merito, quia non erat qui faceret bonitatem. Post hec Ioseph a penuria frumenti saluat Aegyptum, et Christus a fame uerbi Dei liberat mundum: aperuit enim horrea sua Christus in omni orbe terrarum, et erogatione frumenti sui omnia subiugauit.

22. Nisi enim Ioseph fratres uendidissent, defecerat Aegyptus. Nisi Christum Iudei crucifixissent, perierat mundus. Ioseph interpretatur augmentatio, siue ampliatio. Sed in illo Ioseph ampliationem non habuit, nisi sola Aegyptus; in nostro uero Ioseph augmentum habere meruit uniuersus mundus. Ille erogauit triticum, noster erogauit Dei uerbum. Et in omnem terram  exiit sonus eorum.

[1Kb] 23. Dixit Iacob filiis suis: Est frumentum in Aegypto. Dicit Deus Pater: Ex Aegypto uocaui Filium meum Descendunt igitur decem prouectiores fratres, id est, Iudei, quasi sub Decalogo legis et numero constituti:  quos ipse cognoscens, non est agnitus ab eis. Cognoscuntur et Hebrei a Christo, ipsi autem non cognoscunt eum.

[1Kb] 24. Dederunt illi quidem pecuniam; sed Ioseph, id est, Christus, triticum dedit, et argentum reddidit, quia non pecunia emitur Christus, sed gratia. uidit Ioseph Beniamin fratrem suum paruulum; mystice quoque uidit iehsu Paulum, quando circumfulsit eum lux.

[1Kb] 25. Paruulus dicitur, quia nondum maturam in carne fidei etatem 344 gerebat. Unde etiam et adolescens legitur fuisse, quando lapidantium Stephanum uestimentum seruabat. Fleuit Ioseph, et cecitas Pauli fletus est Christi. Lauat faciem suam, ut amissum et lumen restituat; lauit faciem suam Christus,  ubi baptizatus est Paulus, per quem Dominus iehsu a plurimis uideretur. Dehinc scyphus argenteus soli sacculo iunioris inseritur.

[1Kb] 26. Sed quid sibi uult, quod inuentus est in sacco Beniamin scyphus Ioseph, nisi quia in corpore Pauli iam doctrine celestis prefulgebat eloquium, dum esset eruditus in lege? Sed quia subiectus non erat diuine gratie, intra saccum erat scyphus, doctrina intra legem, lucerna intra modium.

27. Missus tamen Ananias, manum posuit, marsupium soluit. Marsupio soluto, argentum resplenduit, et decidentibus squammis, uelut quibusdam sacci uinculis soluto sacco, id est, deposito legis uelamine, adeptus est gratie libertatem, et reuelata facie, sermones Euangelii predicauit.

 [1Kb] 28. Dati sunt ei triginta argentei cum quinque stolis optimis. Triginta argenteos a Christo accipit, quicunque predicat Trinitatem, siue Christi crucem. Ideoque Paulus ait: Neque enim iudicaui scire me aliquid inter uos, nisi Iesum Christum, et hunc crucifixum. Quinque autem stolas accepit, id est, sapientie, omniumque sensuum multiplicem in lege disciplinam.

29. Precellit igitur Paulus, eius exuberat portio meritorum; sed tamen habent et fratres, id est, alii predicatores gratiam suam. Binas stolas, id est, ut confiteantur Christum et Deum esse et hominem, iuxta quod in Prouerbiis legitur: Omnes domestici eius uestiti sunt duplicibus, id est, mystica, uel morali intelligentia.

30. Mittuntur et patri munera. Filius honorat Patrem,  Christus populum suum inuitat promissis, inuitat muneribus. Portant hec munera asini: illi gentiles inutiles, et laboriosi ante, nunc autem utiles,  portant in typo Christi munera, portaturi in Euangelio munerum largitorem.

31. Dimisit Ioseph fratres suos, qui nuntiauerunt patri, dicentes: Ioseph uiuit, et ipse dominus est in omni terra Aegypti. Expauit autem 345 Iacob, id est, plebs incredula; sed postquam gesta Christi agnouerit, reuiuiscit spiritus eius, et qui mortuus uidebatur, fide resurrectionis Christi uiuificatur.

[1Kb] 32. uocatur ergo a filiis suis, id est, a Petro et Paulo, et Ioanne populus Iudeorum inuitatur ad gratiam. Occurrit illi Iudas, quod interpretatum est confessio, quia precedit iam confessio, quos antea perfidia possidebat; et sic Ioseph uerus Christus occurrit, qui senescentem iam suscipiat ultimis temporibus populum Iudeorum, non secundum illius merita,  sed secundum electionem sue gratie.

[1Kb] 33. Et imponit manum suam super oculos eius, et cecitatem aufert. Cuius ideo distulit sanitatem, ut postremus crederet, qui ante non putauit esse credendum in Christo, et prerogatiuam superioris amitteret. Unde et Apostolus ait: Quia cecitas ex parte in Isrel facta est, donec plenitudo gentium intraret, et sic omnis Isrel saluus fieret.

34. Tradidit post hec Ioseph parentibus, et fratribus optimam terram Gessen, prebens eis cibaria, quia fames oppresserat terram. Sic et Dominus eligens optimam terram, parentibus, id est patriarchis et prophetis, ex quibus Christus secundum carnem est genitus, siue omnibus sanctis, de quibus in Euangelio dicit: Hi sunt fratres mei, qui faciunt uoluntatem Patris.  His igitur dat terram scilicet repromissionis regni Dei, de qua dicit Propheta: Credo uidere bona Domini in terra uiuentium.



CAPUT XXXI. De benedictionibus patriarcharum.

[1Kb] 1. Dehinc Ioseph festinans accipere benedictionem patris duos filios obtulit, Manassen et Ephraim, in quibus sicut factum est in Esau et Iacob, dicente Domino: Maior seruiet minori, ita et in 346 istis duobus filiis Ioseph. Nam maior Manasses, qui interpretatur obliuio, typum gessit Iudeorum, qui obliti sunt Deum suum, qui fecit eos.

2. Minor autem Christianorum, qui fecunditatem sonat, quod est proprium populi iunioris, qui corpus est Christi, qui fecundatus est in latitudine mundi.  Hos quidem cum benedicere uellet Iacob, posuit Ioseph Ephraim ad sinistram, Manassen autem ad dexteram illius constituit.

 [1Kb] 3. At ille cancellatis manibus crucis mysterium prefigurans, translata in minorem dextera, maiori sinistram figuraliter superposuit. Sicque crucis similitudo super capita eorum denotata Iudeis scandalum, Christianis futuram gloriam presignauit, senioremque per crucis mysterium sinistrum factum de dextro, et iuniorem dextrum de sinistro, quia Iudeis in nostra deserta labentibus, nos illorum gloriam adepti sumus.

4. Talique sacramento maiori populo Iudeorum prepositus est minor populus gentium. Unde et idem patriarcha ait: Hic quidem erit in populum, sed hic exaltabitur.

[1Kb] 5. His completis, uocauit Iacob filios suos, ut benediceret eos mystico ordine, loquens uero tanquam  futurorum prescius. Dixitque eis, que nouissimis temporibus futura erant, incipiens ita: Ruben primogenitus meus. Secundum mysticam intelligentiam Ruben prioris populi uidetur ferre personam. Cui etiam Dominus per prophetam dicit: Isrel primogenitus meus.

[60Kb] 6. Et enim iuxta quod primogenitis debebatur, ipsius erat accipere sacerdotium, atque regnum. Additur: Tu uirtus mea, utique 347 quia ex ipso populo fundamentum fidei, ex ipso uirtus Dei, qui est Christus, aduenit. Principium doloris mei. Quomodo autem ipse sit principium dolorum, nisi dum Deo Patri semper irrogat iniuriam, dum conuertit ad eum dorsum, et non faciem? Iste prior in donis, quia primis ipsis data  sunt eloquia Dei: primis ipsis legislatio, et Testamentum, siue promissio. Iste maior in imperio, utique pro magnitudine uirium, qui copiosius ceteris in hoc seculo populus idem regnauit.

7. Effusus es autem, sicut aqua, peccando in Christum, quasi aqua, que uasculo non tenetur, uoluptatis effusus est impetu. Et idcirco addidit: Ultra non crescas. Quia populus ipse postquam in uniuerso orbe dispersus est, ualde imminutus atque abbreuiatus est.

[1Kb] 8. Sed quare talia meruit, ita subiecit: Quia ascendisti cubile patris tui. Non sicut Iudei intelligunt, hoc proinde dictum esse, eo quod cum Bala concubina patris sui concubuerit. Prophetia enim futura prenuntiabat, non que fuerant gesta, ipso patriarcha  dicente: Annuntiem uobis, que uentura sunt nouissimis diebus.

9. Et ideo in preteritum non est referendum, quod ille futurum predixit. Predicebat enim Domini passionem, et primogenite plebis audaciam, quia ascendit cubile Dei Patris sui, et maculauit stratum eius, quando corpus dominicum, in quo plenitudo diuinitatis requiescebat, raptum in cruce suspendit, et ferro commaculauit.

[1Kb] 10. Post hec conuertitur ad Simeon et Leui, dicens: Simeon, et Leui fratres, uasa iniquitatis bellantia. Per Simeon et Leui scribe et sacerdotes Iudaici populi intelliguntur. De Simeone enim scribe erant Iudeorum. De tribu uero Leui principes sacerdotum. De quibus scriptum est: Quia consilium fecerunt, ut  Iesum morti traderent . De quo consilio iste patriarcha, qui iam mente Deum uidebat, dicit: In consilium eorum non ueniat anima mea. Et reliqua.

348 [1Kb] 11. Horrebat enim iam illo tempore sanctus iste patriarcha uidere consilia tantorum scelerum, que in nouissimis temporibus facturi erant Iudei. Sequitur: Quia in furore suo occiderunt uirum, id est, Christum, iuxta quod Isaias ait: ue anime ipsorum , quia cogitatio ipsorum consilium malum aduersus se dicentes: Alligemus iustum, quia inutilis est nobis, et in dolore suo suffoderunt murum, quando lancea confonderunt illum, spirituale et fortissimum propugnaculum, quod custodit Isrel.

12. Maledictus furor eorum, quia pertinax, utique  ad tantum scelus perpetrandum, quando furore accensi, et ira, obtulerunt Christum Pontio Pilato, dicentes illi: Crucifige, crucifige ; et, Si hunc dimittis, non es amicus Cesaris . Et indignatio eorum, quia dura, dum Barabbam latronem dimittendum peterent, et principem uite crucifigendum postularent.

13. Diuidam eos in Iacob, et dispergam eos in Isrel. Hic duo nominantur, diuisi et dispersi: idcirco, quia nonnulli ex ipsis Domino crediderunt, quidam in infidelitate permanserunt. Diuisi enim dicuntur ii qui ab eis separantur, et ueniunt ad fidem. Dispersi autem ii quorum patria temploque subuerso, per orbem terre incredulum genus illorum spargitur.

[1Kb] 14. Iuda, te laudabunt fratres tui. Per hunc enim  Iudam uerus confessor exprimitur Christus, qui ex eius tribu secundum carnem est genitus. Ipsum laudant fratres sui, apostoli scilicet, et omnes coheredes eius, qui per adoptionem filii Deo Patri effecti sunt, et Christi fratres per gratiam, quorum ipse est Dominus per naturam.

15. Manus tua in ceruicibus inimicorum tuorum. Iisdem enim manibus atque eodem crucis tropheo et suos texit, et inimicos, et aduersarias potestates curuauit, iuxta quod Pater promittit ei, dicens: Sede ad dexteram meam, donec ponam inimicos tuos scabellum pedum tuorum .

349 [1Kb] 16. Adorabunt te filii patris tui. Quoniam multi ex filiis Iacob adorant eum per electionem gratie salui facti. Catulus leonis Iuda. Quoniam nascendo  paruulus factus est, sicut scriptum est: Paruulus natus est nobis. Ad predam, fili mi, ascendisti , id est, ascendens in crucem, captiuos populos redemisti. Et quos ille leo contrarius inuaserat, tu moriens eripuisti. Denique rediens ab inferis ascendisti in altum, captiuam duxisti captiuitatem .

[1Kb] 17. Requiescens accubuisti, ut leo. Manifestissime in passione Christus recubuit, quando, inclinato capite, tradidit spiritum, siue quando in sepulcro securus, uelut quodam corporis somno, quieuit. Sed quare, ut leo, et uelut catulus leonis? In somno enim suo leo fuit, quia non necessitate, sed potestate hoc ipsum impleuit, iuxta quod et ipse dixerat: Potestatem habeo ponendi animam meam, et nemo eam tollit a me, sed ego eam pono .

 [1Kb] 18. Quod uero addidit, et ut catulus leonis, inde enim mortuus, unde et natus. Physici autem de catulo leonis scribunt, quod cum natus fuerit, tribus diebus et tribus noctibus dormit. Tunc deinde patris fremitu, uel rugitu, ueluti tremefactus cubilis locus, suscitare dicitur catulum dormientem.

19. Quod ualde conuenienter de passionis morte aptatur in Christo, qui, tribus diebus et tribus noctibus in cubili sepulcri iacens, somnum mortis impleuit. Bene ergo Christus, ut leo, requieuit, qui non solum mortis acerbitatem non timuit, sed etiam in ipsa morte mortis imperium uicit. Bene idem iterum ut catulus leonis, quia die tertio resurrexit.

[1Kb] 20. Unde et sic adiungitur de resurrectione eius: Quis suscitabit eum? hoc est, nullus hominum, nisi  se ipse, iuxta quod idem de corpore suo dixit: Soluite  hoc templum, et in triduo suscitabo illud .

350 21. Non deficiet princeps de Iuda, nec dux de femoribus eius, donec ueniant que reposita sunt ei, et ipse erit exspectatio gentium. Hic locus manifestissime ad Iudam refertur; tandiu enim fuit ex semine eius apud Iudeos intemerata successio regni, donec Christus ad redemptionem mundi ex uirgine nasceretur.

[1Kb] 22. Probant hoc historie Iudeorum, quibus ostenditur primum alienigenam regem in gente Iudeorum fuisse Herodem, quo tempore Christus natus est. Quod si putant Iudei, non uenisse Christum, ergo de tribu Iuda usque hodie Iudeorum permanet regnum. Itaque non defuit rex de populo Iuda, donec ueniret cui repositum est.

 23. Sed quia non solum Iudeis profuit, qui mittendus erat, ideo sequitur: Et ipse erit exspectatio gentium, alligans ad uineam pullum suum. Pullus suus ex gentibus, populus cui adhuc nunquam fuerat legis onus impositum: hunc copulauit ad uineam apostolorum, qui ex Iudeis sunt.

24. Nam uinea Domini Sabaoth domus est Isrel . Et ad uitem, o fili mi, asinam suam. Ipse dixit: Ego sum uitis uera . Ad hanc uero uitem alligat asinam suam, cui supersedet, Ecclesiam ex nationibus congregatam. Hanc itaque ad uitem corporis sui alligauit uinculo caritatis, et discipline euangelice nexu, ut de imitatione illius uiuens, efficiatur heres Dei, et coheres Christi.

[1Kb] 25. Alii namque hanc asinam Synagogam interpretantur,  tardigradam scilicet, et graui pondere legis oppressam. Lauabit in uino stolam suam, siue carnem suam in sanguine passionis, siue sanctam Ecclesiam in illo uino, qui pro multis effunditur in remissionem peccatorum.

[1Kb] 26. Et in sanguine uue pallium suum. Pallium gentes sunt, quas corpori suo coniunxit, sicut scriptum est: uiuo ego, dicit Dominus, nisi hos omnes induam, sicut uestimentum. Nos quippe Christus in sanguine uue mundauit, quando sicut botrus in ligno crucis pependit. Tunc enim ex latere eius sanguis et aqua profluxit. Sed aqua nos abluit, sanguis redemit.

351. [1Kb] 27. Pulchriores oculi eius uino. Oculi Christi apostoli, et euangeliste sunt, qui scientie lumen uniuerso corpori Ecclesie prestant. Hi pulchriores uino  probantur, quia doctrina eorum austeritatem uini ueteris exsuperat, id est, prisce legis traditionem.  Euangelica enim precepta longe clariora sunt quam ueteris Testamenti mandata.

[1Kb] 28. Et dentes lacte candidiores. Dentes predicatores sancti sunt, qui precidunt ab erroribus homines, et eos, quasi comminuendo, in Christi corpore transferunt. Nomine autem, lactis doctrina legis significatur, que carnalem populum, tanquam paruulos, poculo lactis alebat: cuius quidem candidiores lacte effecti sunt doctores Ecclesie, quia fortem, et ualidum cibum uerbi mandunt, atque distribuunt.

29. De quibus dicit Apostolus in Epistola ad Hebreos: Perfectorum autem est solidus cibus . Et bene candidiores lacte dentes eius dicit. Omnes enim qui perfecti sunt, et qui, Scripturarum cibos explanantes, subtilem et minutum intellectum, qui  spiritualis cibus dicitur, Ecclesie corpori subministrant, candidi debent esse, et puri, atque ab omni macula liberi.

[1Kb] 30. Zabulon in littore maris habitabit, et in statione nauium. Zabulon, qui interpretatur habitaculum fortitudinis, Ecclesiam significat fortissimam ad omnem tolerantiam passionis. Hec in littore maris habitat, et in statione nauium, ut credentibus sit refugium, et periclitantibus demonstret fidei portum.

31. Hec, contra omnes turbines seculi immobili et inconcussa firmitate solidata, spectat naufragium Iudeorum et hereticorum procellas, qui circumferuntur omni uento doctrine, quorum etsi tunditur fluctibus, frangit tamen ipsa fluctus, non frangitur, nec ullis heresum tempestatibus cedit, nec ulli uento  schismatum commota succumbit.

[1Kb] 32. Pertendit autem usque ad Sidonem, hoc est, usque ad gentes peruenit. Legitur etiam in Euangelio, inde assumptos esse 352 aliquos apostolorum, et in ipsis locis Dominum sepe docuisse, sicut scriptum est: Terra Zabulon, et terra Nephthalim, uia maris trans Iordanem Galilee gentium, populus qui sedebat in tenebris uidit lucem magnam.

33. Issachar asinus fortis. Issachar, quod interpretatur merces, refertur ad populum gentium, quem Dominus sanguinis sui pretio mercatus est. Hic Issachar asinus fortis ascribitur, quia prius gentilis populus, quasi brutum animal et luxuriosum erat, nullaque ratione subsistens. Nunc uero fortis est, Redemptori Domino colla subiiciens, et iugum discipline euangelice perferens.

 [1Kb] 34. Hic accubans inter terminos, uidit requiem, quod esset bona, et terram, quod optima; inter terminos namque accubare est prestolato mundi fine requiescere, nichilque de his que nunc uersantur in medio querere, sed ultima desiderare, et fortis asinus requiem  uidet, et terram optimam, cum simplex gentilitas idcirco se ad robur boni operis erigit, quia ad eterne uite patriam tendit.

[1Kb] 35. Unde etiam et ponet humerum suum ad portandum, quia dum ad promissam requiem peruenire desiderat, cuncta mandatorum onera libenter portat. Unde et factus est tributis seruiens, hoc est, regi, et Christo suo fidei dona operumque bonorum munera offerens. Dan iudicabit populum suum, sicut alia tribus in Isrel. Fiat Dan coluber in uia, et cerastes in semita, etc. Alii dicunt Antichristum predici per hec uerba de ista tribu futurum.

[1Kb] 36. Alii de Iuda, a quo traditus est Christus, hec scripta pronuntiant, et equitem, et equum Dominum cum carne suscepta designari uolunt. Retrorsum autem  cadere, ut in terram reuerteretur, unde assumptus est. Sed quoniam die tertia resurrexit, ideo ait: Salutare tuum exspectabo, Domine, sicut et per Dauid dicit: Non relinques animam meam in inferno . Hoc quidem ita exponunt.

[1Kb] 37. Alii uero hanc prophetiam ad Antichristum transferunt. 353 De tribu enim Dan uenire Antichristum ferunt, pro eo quod in hoc loco Dan et coluber asseritur, et mordens, unde et non immerito dum Isreliticus populus terram in castrorum partitione susciperet, primus Dan ad aquilonem castrametatus est, illum scilicet significans qui in corde suo dixerat: Sedebo in monte Testamenti, in lateribus aquilonis, ascendam super altitudinem nubium, similis ero Altissimo. 

 38. De quo per prophetam dicitur: A Dan auditus est fremitus equorum eius . Qui non solum coluber, sed etiam cerastes uocatur. Cerata enim Grece cornua dicuntur; serpensque hic cornutus esse perhibetur, per quem digne aduentus Antichristi asseritur, quia contra uitam fidelium cum morsu pestifere predicationis armabitur etiam cornibus potestatis.

39. Quis autem nesciat semitam angustiorem esse quam uiam? Fit ergo Dan coluber in uia, quia in presentis uite latitudinem eos ambulare prouocat, quibus quasi parcendo blanditur. Sed in uia mordet, quia eos quibus libertatem tribuit, erroris sui ueneno consumit. Fit iterum cerastes in semita, quia quos fideles reperit, et sese ad precepti celestis  angusta itinera constringentes, non solum nequitia callide persuasionis impetit sed etiam terrore potestatis premit. Et in persecutionis languore post beneficia ficte dulcedinis exercet cornua potestatis.

40. Quo in loco equus hunc mundum significat, qui per elationem suam in cursu labentium temporum  spumat. Et quia Antichristus extrema mundi apprehendere nititur, cerastes iste equi ungulam mordere perhibetur. Ungulam quippe equi mordere est extrema seculi feriendo contingere, ut cadat ascensor eius retro.

41. Ascensor equi est, quisquis extollitur in dignitatibus mundi; qui retro cadere dicitur, et non in faciem, sicut Saulus cecidisse memoratur. In faciem enim cadere est in hac uita suas unumquemque culpas agnoscere, easque penitendo deflere. Retro uero, quo non uidetur, cadere est ex hac uita repente decidere, et ad que supplicia ducatur, ignorare.

42. Et quia Iudea, erroris sui laqueis capta, pro Christo Antichristum exspectat, bene Iacob eodem  loco repente in electorum uoce conuersus est, dicens: Salutare tuum exspectabo, Domine, id est, non sicut infideles Antichristum, sed eum qui in redemptionem nostram 354 uenturus est, uerum credendo fideliter Christum.

43. Gad accinctus preliabatur ante eum. Iste Gad accinctus personam Domini exprimit, qui in primo aduentu humilitatis sue ante aduentum Antichristi preliaturus occurrit. Accinctus gladio uerbi sui circa femur potentissime , quo inimicos diuisit, id est, filium a patre, filiam a matre, nurum a socru, iuxta quod legitur in Euangelio: Non ueni pacem mittere in terram, sed gladium .

44. Quod autem ait ipse, accingetur retrorsum,  claritas Domini nostri in secundo regno eius ostenditur, quia cum uenerit Antichristus, idem occurret retrorsum, id est, post eius uestigia Christus celeri aduentu progrediens, ut interficiat eum gladio oris sui.

45. Unde et bene idem Gad latrunculus interpretatur, eo quod posterior, id est, secus pedes, quasi latrunculus, rapido atque improuiso aduentu exsiliat contra apertam Antichristi oppugnationem. Hinc est quod euangelista proclamat, dicens: Quia dies Domini, sicut fur, ita in nocte ueniet . Christus ergo et ante, et retro preliari contra Antichristum scribitur.

[1Kb] 46. Ante eum namque in occulto aduentu humifitatis dimicat. Post eum manifestus in gloria maiestatis.  Demonstrat aperte Moyses prophetiam patriarche huius specialiter pertinere ad Christum. Sic enim ait: Benedictus, inquit, in latitudine Gad.

[1Kb] 47. Quasi leo requieuit, cepitque brachium, et uerticem, et uidit principatum suum. Agnoscant itaque quis requieuerit, sicut leo, nisi Christus in sepulcro suo? Quis confregerit uerticem, brachiaque potentium, nisi Redemptor noster, qui humiliauit uirtutem, et superbiam excelsorum? Quis uidit principatum  suum, nisi ille cui datus est principatus, et honor, et regnum?

[1Kb] 48. Aser, pinguis panis eius, et prebebit delicias regibus. Aser, cuius nomen significat diuitias, idem Christus est, cuius est altitudo diuitiarum, sapientie, et scientie, qui propter nos factus est pauper, cum diues esset; cuius panis pinguis factus est, caro scilicet eius, que est esca sanctorum.

355 49. Quam si quis manducauerit, non morietur in eternum. Iste etiam prebet delicias sapientie regibus, id est qui sensus proprios bene regunt, qui dominantur uitiorum suorum, qui castigant corpora sua, et in seruitutem subiiciunt.

50. Nephthalim, quod interpretatur dilatatio, apostolos et predicatores sanctos significat, quorum  doctrina in latitudine totius mundi effusa est. Ex hac enim tribu fuerunt apostoli, qui sunt principes Ecclesiarum, et duces, et principes Zabulon, et principes Nephthalim, qui sine dubio ad personam referuntur apostolorum.

51. Ipsi filii excussorum , id est, prophetarum, qui in manu Dei potentis positi sunt, et tanquam sagitta excussa peruenerunt usque ad finem terre. Unde et bene hinc Nephthalim ceruus emissus scribitur, quia nimirum apostoli, siue predicatores Euangelii, ueloci saltu exsilientes, in morem ceruorum transcendunt implicamenta seculi huius. Sicque, excelsa ac sublimia meditantes, dant eloquia pulchritudinis, id est predicant cunctis gentibus doctrinam Domini Saluatoris.

 52. Filius accrescens Ioseph. Hec prophetia post passionem Domini paterne uocis imaginem tenuit, quia redeuntem in celum post uictoriam Christum Pater alloquitur dicens: Filius accrescens Ioseph, filius accrescens, utique in gentibus. Quia cum ob incredulitatem Synagoge populum reliquisset, innumeram sibi plebem Ecclesie ex omnibus gentibus ampliauit.

53. Quod et Dauid cecinit, dicens: Reminiscentur, et conuertentur ad Dominum uniuersi fines terre . Filius accrescens decorus aspectu. Omnes enim superat illius pulchritudo, iuxta quod in Psalmis et de ipso canitur: Speciosus forma pre filiis hominum . Filie discurrerunt super murum, id est, gentes, uel Ecclesie, que crediderunt  in Christum.

[1Kb] 54. Hec super soliditatem fidei, quasi super murum, amore pulchritudinis Christi accense discurrunt, ut uerum sponsum per contemplationem aspiciant, et osculo caritatis illi copulentur, et adhereant. Sed obiurgati sunt eum, quando falsis testimoniis calumniantes, Sanctum Domini opprimere Synagoge populi tentauerunt. Inuideruntque illi, habentes iacula; neque enim quisque in 356  Ioseph coniecit sagittam, uel aliquod uulneris telum; sed hoc specialiter euenit in Christo.

55. Sedet in forti arcus eius. Christus enim arcum suum et arma pugnandi posuit in Deo, qui fortis est propugnator, cuius uirtute conciditur omnis nequitia perfidorum. Et dissoluta sunt uincula brachiorum eius, quibus fratres ad Pilatum eum uinctum duxerunt, uel quibus eum suspensum ligno crucifixerunt. Rescissa sunt enim per manus Iacob, hoc est, per manum omnipotentis Dei Iacob, ex cuius ore ipse Dominus bonus pastor egressus est, lapis et firmitas credentium in Isrel.

56. Deus patris tui erit adiutor tuus. Quis adiuuit Filium, nisi solus Pater? qui dixit: Iacob puer meus, suscipiet eum anima mea. Et omnipotens benedicet tibi  benedictionibus celi desuper, benedictionibus abyssi iacentis deorsum. Uniuersa enim subiecit ei celestia per benedictionem abyssi celi, et terrena per benedictionem iacentis deorsum, ut omnibus angelis et hominibus dominetur.

[1Kb] 57. Benedictionibus uberum, siue duorum Testamentorum, quorum altero nuntiatus est, altero demonstratus, siue benedictionibus uberum Marie, que uere benedicta erat, quia eadem sancta uirgo Domino potum lactis immulsit. Unde illa mulier in Euangelio ait: Benedictus uenter qui te portauit, et ubera que suxisti .

[1Kb] 58. Benedictionibus uberum et uulue. Etiam hic benedicitur uulua eiusdem matris, illa utique uirginalis, que nobis Christum Dominum edidit, de quo  partu per Ieremiam dicitur: Priusquam te formarem in utero, noui te, et antequam exires de uulua, sanctificaui te . Benedictiones patris tui confortate sunt benedictionibus fratrum tuorum. Benedictiones, inquit, patris tui celestis, que date sunt tibi a summo celi, et abyssi confortate sunt, id est, preualuerunt benedictionibus fratrum tuorum.

59. Ultra omne enim sanctorum meritum patriarcharum, siue prophetarum, conualuit benedictio omnipotentis Patris in Filio: 357 ita ut nullus sanctorum ei equetur. Donec uenerit desiderium collium eternorum. Colles isti sancti sunt, qui Christi aduentum prophetantes, magno cum desiderio incarnationem eius exspectauerunt, de quibus et Dominus dicit: Quia multi iusti et prophete cupierunt  uidere que uidetis . Hi ergo sancti dicti sunt colles propter excellentiam sanctitatis.

60. Qui etiam eterni uocantur, quia uitam consequuntur eternam, nec intereunt cum mundo, sed esse creduntur eterni. Fiant in capite Ioseph; omnes scilicet benedictiones iste super caput Christi ponuntur,  quas incarnatus accepit. Et super uerticem Nazarei; de quo scriptum est: Quia Nazareus uocabitur , id est, sanctus Dei inter fratres suos, quia est caput omnium eminens uniuersorum sanctorum, quos etiam et fratres uocat in Psalmis.

[1Kb] 61. Beniamin lupus rapax, mane comedens predam, ad uesperam diuidet spolia. Quibus dictis apostolus Paulus designatur, de Beniamin stirpe progenitus, qui mane rapuit predam, id est, in primordiis fideles, quos potuit, deuastauit. uespere autem spolia diuisit, quia fidelis postmodum factus sacra eloquia audientibus discretione mirifica dispensauit: legimus quemdam ex doctoribus ad urbem Ierusalem ea que de Beniamin scripta sunt referentem. Beniamin, inquit, filius doloris interpretatur.

 62. Hic sorte hereditatis eum locum accepit, in quo terrena est Ierusalem, que nunc propter incredulitatem abiecta est, atque repulsa. Hec enim in filiis sub persona Beniamin designatur. Nam sicut Beniamin ultimam consequitur benedictionem, ita et idem populus ultimus est saluandus, postea quam plenitudo gentium introierit.

63. Dicitur enim Beniamin lupus rapax. Lupus, scilicet, quia ipse populus effudit sanguinem prophetarum, atque iustorum. Rapax autem propter multam auiditatem dicitur. Ex multa enim fame uerbi Dei et inedia ueniet; rapax, quia et ipse uiolenter diripuit regnum Dei. Hic autem mane comedit predam. Mane illud creditur tempus, quo legem accepimus. Tunc enim mundo prima quedam illuminatio  scientie data est. Comedit autem mane 358 quia lege, quam accepit, edit adhuc, et meditatur, licet sequens legem iustitie in legem fidei non peruenerit.

64. Ad uesperam autem diuidet spolia. uespera est illud tempus nouissimum, quo conuertetur. Tunc ergo diuidet escam, quia tunc intelliget diuidendam esse litteram a spiritu, et tunc cognoscet quia littera occidit, spiritus autem uiuificat. Quia ergo iam per gratiam Domini illuminatus incipit legis spiritualia diuidere, ac separare a corporibus, ideo dicitur ad uesperam diuidet escam, quod tota die in lege meditans ante non fecit.

[1Kb] 65. Queritur autem de Iacob cur omnes quos de liberis et de ancillis genuit equali honore filios et  heredes constituerit, nisi ut ostenderet quod Christus Dominus omnibus gentibus, que per fidem corpori eius conciliantur, cunctis pari honore et gloria habitis, celestia premia largiatur? nec est discretio, Iudeus an Grecus, barbarus an Scytha, seruus an liber sit, quia per omnia et in omnibus Christus.

 66. Properea enim figuram serui Saluator noster et Dominus induit, et pro libero et seruo seruiuit, ut omnibus credentibus in se equale donum bonorum celestium largiatur. Nec prefertur apud illum qui secundum carnem nobilior sit. Quicunque enim  fidem Domini promeretur, nullis maculis carnalis natiuitatis offuscatur. Nam hoc ita futurum etiam per Prophetam significatur, dicente Domino: Erit in nouissimis diebus, effundam de spiritu meo super omnem carnem.



IN EXODUM.



359 PRAEFATIO.


1. Quedam mysteria ex libro Genesis, et obscuriora rerum gestarum, que allegoricis sunt obtecta figuris, ex libris maiorum breuiter excepta perstrinximus.

 [1Kb] 2. Nonnulla uero sequentis legis typica et figurata mysteria singillatim ex litteris sanctorum uirorum sublata subiungimus, pauca scilicet ex eorum stylo promentes.

3. Nam omnia legis quis poterit indagare, que tam immensa sunt, ut nec iuxta historie textum explicari facile possint? Proinde tantum secuti sumus, quantum contiguo operi sufficiendum putauimus, ne libellus excedat modum, nec lector incurrat fastidium.



CAPUT I. De septuaginta animabus

[1Kb] 1. Primo omnium septuaginta anime cum Iacob introierunt in Aegyptum. Septuaginta discipuli ad  predicandum uerbum Dei totum mittuntur in mundum.

2. Aliter he septuaginta anime, que in Aegyptum ingresse sunt, mystice in numero remissionis accipiuntur, scilicet ut huic 360 seculo, quod per Aegyptum figurabatur, post tanta peccata et sacrilegia donaretur remissio peccatorum. Aegyptus enim hic mundus esse figuraliter multis prophetarum uocibus approbatur.



CAPUT II. De morte Ioseph.

[1Kb] 1. Mortuo Ioseph, et fratribus eius, creuerunt filii Isrel, et inualuerunt nimis. Sic et noster uerus Ioseph, postquam pro omnibus gustauit mortem, per quam destruxit diabolum, qui habebat mortis  imperium, multiplicatus est fidelium populus. Nisi enim, sicut ipse ait, cecidisset granum frumenti in terram, et mortuum fuisset , non utique fructum hunc plurimum totius orbis terre Ecclesia attulisset.



CAPUT III. De afflictione populi.


[1Kb] 1. Affligit Pharao filios Isrel luto, et latere. Isrel similitudo est populi nostri. Pharao autem est diaboli, qui imposuit iugum grauissimum seruitutis  ex luto et latere operari; id est, terrenis et lutulentis operibus incubare, admistis etiam paleis, hoc est, leuibus et irrationabilibus factis, ut his uitiorum actibus populum Dei comprimere, et pectora omnium muro incredulitatis posset occludere, ut nemo esset, qui regnum eius aut disperderet, aut uinceret.



CAPUT Iu. De masculorum nece.

1. Iubet quoque masculos Pharao occidi, et feminas uiuere. Sic 361 diabolus ne robur fidei preualeat conatur, ut interfectis uirtutibus uitia remaneant, fortissimosque et uiriles animi sensus, unde celestia sapimus, et diuina, id est, rationem, prudentiam, constantiam, innocentiam et fidem in homine  occidere; et illud in eo uiuere, quod femineum, quod imbecillum, et fragile, et pronum ad uitia cernitur, id est, ambitionem, uinolentiam, libidinem, iracundiam, crudelitatem, furorem, et cetera his similia, que in feminarum figura sunt.



CAPUT u. De inuentione Moysi.

1. Deinde Moyses ad ripam fluminis expositus reperitur, et Dominus, cuius Moyses typum induerat, ad flumen lauacri, et ad aquam baptismatis a credentibus inuenitur. Plorabat infans, quia Christus Dominus ueteris hominis, quem induerat, peccata deflebat; unde ad resuscitandum Lazarum fleuit, Iudeorum deplorans perfidiam.

2. Filia Pharaonis descendens ad lauacrum fluminis, collegit infantem. Ecclesia ex gentibus lauacri  salutaris sanctificationem desiderans, Christum excepit a Synagoga matre carnali expulsum, quasi infantem. Quia tunc paruulus uidebatur, cum in homine cerneretur.

[13Kb] 3. Inuenit illa Moysen inclusum in uasculo thibi,  quod ex multis agrestibus uirgulis fit. Inuenit Ecclesia Christum reconditum in cordibus sanctorum, qui in unitatem sui contexti ex multorum fratrum membris, omnes unum in Christo corpus effecti sunt; et eum religiosa obseruatione suscipientes tuentur.



362 CAPUT uI. De occiso Aegyptio.

[1Kb] 1. Interea Moyses peregrinum fratrem, ab Aegyptio iniuriam patientem, inultum esse non ferens defendit, et eumdem Aegyptium occidit. Cuius figura facillime occurrit, iniuriosum in hac peregrinatione diabolum a Domino Christo, nobis defensis, occidi.

[1Kb] 2. Quod uero in sabulo arene obruit interemptum, manifestum est eius iam morticinam presentiam in eis latere, qui non habent stabile fundamentum.  Unde et Ecclesiam Dominus in petra edificat, et eos qui audiunt uerbum eius, et faciunt, comparat prudenti uiro, qui edificat domum suam supra petram, ne tentationibus cedat et corruat.

3. Illos autem, qui uerbum audiunt, et non faciunt, comparat stulto edificanti super arenam, cuius tentata domus ruinam efficit magnam .



CAPUT uII. De igne in rubo.

[1Kb] 1. Deinde, dum pasceret Moyses oues Iethro soceri sui, uidit ardere rubum, et non comburi. Apparuit in rubo Dominus Moysi, mittens eum ad gentem, quam presciebat iniquam futuram. Et erat flamma in rubo, id est, in spinis, et rubus non cremabatur.  Rubus spine peccatorum Iudaicorum. Flamma in rubo uerbum Dei.

2. Quod ergo illis lex data est, flamma erat in rubo. Quod data lege non sunt consumpta peccata, rubus nec sub igne concremabatur. Alii in rubo flammante, et non urente, Ecclesiam intelligunt inflammari persecutionibus, et eam, loquente Domino in illa, non perire.

363 3. Quod uero Dominus Moysi in eodem rubo apparuisse legitur, ostendit non alibi quam in Ecclesia eum credentibus apparere. In qua nullus digne consistere uel Deum uidere potest, nisi qui cuncta terrena et mortalia deposuerit uitia, quod significabant illa Moysi calceamenta deposita.

[1Kb] 4. Habet quippe et aliam figuram id quod Moyses discalceari iubetur. ueterum namque consuetudo  erat ut si sponsus sponsam rupudiare uellet, discalcearetur ille, et hoc esset signum repudii.  Proinde Moyses discalceari iubetur, ne ad Ecclesiam  que in rubo significabatur, quasi sponsus calceatus accederet.

[1Kb] 5. Hoc enim Christo seruabatur, qui uerus sponsus erat, de quo dicit Ioannes: Cuius non sum dignus soluere corrigiam calceamenti . Utique sicut dictum est Iosue et Moysi. Hebrei autem dicunt propterea in rubo apparuisse Deum Moysi, et non in alio ligno, ne forte sculperent in eodem Iudei idolum. Semper enim Deus abstulit illis occasionem idololatrie.



CAPUT uIII. De uirga in serpentem uersa.

1. Mittitur dehinc Moyses ad liberandum populum Isrel. Qui dicit Domino: Quod signum habebo, ut credant mihi, quia tu me misisti? et Dominus ad illum:  Proiice, inquit, uirgam, quam in manu gestas, in terram. Et proiecit, et facta est serpens. Et expauit Moyses, et fugit. Et ait illi Dominus: Apprehende caudam eius, et apprehendit, et facta est iterum uirga.

2. Quid hoc significat? serpens quippe persuasit homini mortem. Ergo mors a serpente. uirga itaque in serpente, Christus in morte. Et tamen expauit, et fugit Moyses. Quid est ab illo 364 serpente fugisse Moysen, nisi quod legitur in Euangelio factum? mortuus est Christus, expauerunt discipuli, et ab illa spe in qua fuerant recesserunt.

3. Sed quod dictum est: Apprehende caudam eius, quid est cauda, nisi posteriora? hoc significauit: Posteriora mea uidebis. Primo enim factus est serpens  sed, cauda apprehensa, facta est uirga, quia primo occisus est, postea, peractis omnibus, ad id, quod fuerat, resurgendo reuersus est, ubi per uite reparationem, morte consumpta, nichil in eo serpentis apparuit.

4. Est etiam in cauda serpentis seculi finis, quia sic mortalitas Ecclesie per lubrica temporum uoluitur; alii eunt, alii ueniunt per mortem, tanquam per serpentem; mors enim per serpentem seminata est. Sed fine nouissimo uelut cauda seculi redimus ad manum Dei, atque apprehensi reparabimur, et, nouissima inimica morte destructa, resurgentes in dextera Dei uirga regni erimus.



CAPUT IX. De manu Moysis leprosa.

[1Kb] 1. Item datur aliud signum Moysi, Mitte, inquit,  manum in sinum tuum, et misit. Produc, inquit, eam. Et produxit, et inuenta est alba, id est, immunda; albor enim in cute lepra est, non candor. Ipsa enim  hereditas Dei, id est, populus, ab eo foras missus, immundus factus est. Sicut scriptum est de ea: Ut quid auertis faciem tuam, et dexteram tuam de medio sinu tuo ? Sed quid illi ait? Reuoca eam in sinum tuum. Reuocauit, et reuersa est ad colorem suum.

2. Sic et plebs Iudea nunc aliena est a sinu Dei, et foris immunda remansit; sed reuocabit eam, et redibit ad pristinum colorem, dum agnouerit Dominum Saluatorem. Nunc enim cecitas ex parte contigit in Isrel, donec plenitudo gentium intreat, et sic omnis Isrel saluus fiat.



CAPUT X. De aquis conuersis in sanguinem.

1. Deinde aque misse in terram a Moyse uertuntur  in sanguinem, id est, populi in sanguinis Christi fidem. Aque enim, ait Apocalypsis, quas uidisti, populi sunt, et gentes .



365 CAPUT XI. De ingressu Moysis ad Pharaonem.

[1Kb] 1. Post hec intrant ad Pharaonem Moyses et Aaron petentes uiam trium dierum profiscisci in deserto populum Isrel, et ibi sacrificare Domino Deo. Que est uia trium dierum, que nobis incedenda est, ut exeuntes de Aegypto peruenire possimus ad locum in quo immolare debeamus? uia ista Christus est, qui dixit: Ego sum uia, ueritas, et uita .

[1Kb] 2. Que uia triduo nobis incedenda est. Qui enim confessus fuerit Dominum Iesum in ore suo, et crediderit in corde suo quod Deus suscitauit eum a mortuis  tertia die, saluus erit. Hec est ergo tridui uia, per quam peruenitur ad locum in quo Domino immoletur et reddatur sacrificium laudis. Abominationes, inquiunt, Aegyptiorum immolabimus Domino Deo nostro.

3. Oues quippe Aegyptii edere dedignantur; sed quod abominantur Aegyptii, hoc Isrelite Deo offerunt, quia simplicitatem conscientie, quam sapientes huius seculi, hoc est, ciues Aegyptii, quasi fatuitatem deputant, hanc iusti Deo in sacrificium immolant, et per id Deo placere procurant, quod seculo et mundo abiectum et contemptibile esse considerant, secundum Apostolum, qui ait: Nam que stulta sunt mundi elegit Deus, ut confundat sapientes .

4. Ex quo autem cepit loqui Moyses ad Pharaonem,  affligitur magis populus Dei. Ex quo in animam hominis sermo Dei 366 perlatus fuerit, acrius callidus hostis consurgit, et maiora uitia, quibus uincatur, immittit. Prius uero quam ueniret sermo, qui argueret uitia, in pace durabant. Sed ubi sermo Dei facere ceperit uniuscuiusque discrimen, tunc conturbatio magna consurgit.



CAPUT XII. De uirga in draconem uersa.


1. Proiecit deinde Moyses uirgam coram Pharaone, et serpens factus deuorauit serpentes Aegyptiorum, significans quod uerbum caro fieret, qui serpentis diri uenena euacuaret per remissionem et indulgentiam peccatorum. uirga est enim uerbum Dei rectum, regale, plenum potestatis, insigne imperii.

2. uirga serpens facta est, quoniam qui erat Fliius Dei, ex Deo Patre natus, filius hominis factus est, natus ex uirgine, qui quasi serpens exaltatus in crucem, medicinam uulneribus infudit humanis. Unde ipse Dominus ait: Sicut Moyses exaltauit serpentem in deserto, ita exaltari oportet Filium hominis .

 3. uirga enim Moysi, in draconem conuersa, magorum absorbuit uirgas; et Christus post glorie sue dignitatem factus est obediens usque ad mortem, et per ipsam mortem carnis consumpsit aculeum mortis, attestante propheta: Ero mors tua, o mors, ero morsus tuus, inferne .



CAPUT XIII. De obduratione Pharaonis.

1. Indurauit Dominus cor Pharaonis, scilicet quia diabolum ita indurauit post peccatum, ut penitentie compunctione nunquam emolliatur, sicut in Iob de eo scriptum est: Indurabitur, quasi lapis .



367 CAPUT XIu. De decem plagis.

[1Kb] 1. Dehinc inferuntur plage in Aegyptum. Licet  illa in Aegyptiis corporaliter gesta sunt, spiritualiter tamen nunc geruntur in nobis. Aegyptus namque seculi forma est. Prima plaga, in qua primo aque uertuntur in sanguinem. Aque Aegyptie erratica, et lubrica philosophorum sunt dogmata.

2. Que merito in sanguinem uertuntur, quia in rerum causis carnaliter sentiunt. Sed ubi crux Christi mundo huic lumen ueritatis ostendit, huiusmodi eum correptionibus arguet, ut ex qualitate penarum proprios agnoscat errores.

[1Kb] 3. In secunda uero plaga rane producuntur, quibus indicari figulariter arbitrantur carmina petarum, qui inani quadam, et inflata modulatione, uelut ranarum sonis et cantibus mundo huic deceptionis fabulas intulerunt. Rana est enim loquacissima uanitas;  ad nichil enim aliud animal ipsum utile est, nisi quod sonum uocis improbis et importunis clamoribus reddit.

[1Kb] 4. Post hec cyniphes producuntur. Hoc animal quidem pennis suspenditur per era uolitans; sed ita subtile est, et minutum, ut oculi uisum, nisi acute cernentis, effugiat. Corpus autem cui insederit acerbissimo  terebrat stimulo, ita ut quem uolantem quis uidere non ualet, sentiat statim stimulantem.

5. Hoc ergo animalis genus subtilitati heretice comparatur: que subtilibus uerborum stimulis animas terebrat, tantaque calliditate circumuenit, ut deceptus quisque nec uideat, nec intelligat, unde decipiatur. Quod uero in tertio signo magi cessauerunt dicentes: Hic digitus est Dei; magi illi typum hereticorum atque animositatem habuerunt.

368 [1Kb] 6. Declarat hoc Apostolus, dicens: Sicut Iannes, et Mambres restiterunt Moysi, sic et hi resistunt ueritati; homines mente corrupti, et reprobi circa fidem, sed ultra non proficient. Dementia eorum manisfesta erit omnibus, sicut et illorum fuit . Hi  autem, qui per ipsam corruptionem mentis inquietissimi fuerunt, in signo tertio defecerunt, fatentes sibi aduersum esse Spiritum sanctum, qui erat in Moyse.

7. Tertio enim loco ponitur Spiritus sanctus, qui est digitus Dei. Unde et illi deficientes in tertio signo, dixerunt: Digitus Dei est hic. Sicut autem conciliatus et placatus Spiritus sanctus prestat requiem mitibus et humilibus corde, ita contrarius aduersus immites ac superbos inquietudinem exagitat, quam inquietudinem musce ille breuissime significauerunt, sub quibus magi Pharaonis defecerunt, dicentes: Digitus Dei est hic.

[1Kb] 8. Quarto loco muscis Aegyptus percutitur. Musca enim nimis insolens et inquietum animal est, in qua  quid aliud quam insolentes cure desideriorum carnalium designantur? Aegyptus ergo muscis percutitur, quia eorum corda qui hoc seculum diligunt desideriorum suorum inquietudinibus feriuntur.

[1Kb] 9. Porro Septuaginta interpretes cynomyiam, id est, caninam muscam posuerunt, per quam canini mores significantur, in quibus humane mentis uoluptas et libido arguitur carnis. Potest quidem hic locus significare etiam per muscam caninam forensem hominum eloquentiam, qua ueluti canes alterutrum se lacerant.

10. Iam uero quinto in loco animalium nece, uel pecudum Aegyptus uerberatur. uecordia in hoc arguitur, stultitiaque mortalium, qui, tanquam irrationabilia pecora, cultum et uocabulum Dei imposuerunt  figuris, non solum hominum, sed et pecudum, ligno et lapidibus impressis, Ammonem Iouem in ariete uenerantes, et Anubem in cane, Apin quoque colentes in tauro, et cetera quoque que Aegyptus deorum suorum portenta miratur; et in quibus cultum credebant inisse diuinum, in his uiderunt miseranda supplicia.

369 11. Ulcera post hec et uesice turgentes cum feruore sexto in uerbere producuntur. In ulceribus  arguitur dolosa huius seculi et purulenta malitia, in uesicis tumens et inflata superbia, in feruoribus ira ac furoris insania. Hucusque enim talia per errorum suorum figuras mundo supplicia temperantur.

12. Post hec uero uerbera ueniunt de supernis, scilicet uoces, tonitrua, et grando, et ignis discurrens. In tonitruis enim increpationes, ac diuine correptiones intelliguntur, quia non cum silentio uerberat; sed dat uoces, et doctrinam celitus mittit, per quam possit culpam suam castigatus agnoscere mundus.

13. Dat et grandinem, per quam tenera adhuc uastentur nascentia uitiorum. Dat et ignem, sciens esse spinas et tribulos, quos debeat ignis ille depasci.  De quo dicit Dominus: Ignem ueni mittere in terram . Per hunc enim ignem incentiua uoluptatis et libidinis consumuntur.

[1Kb] 14. Quod autem locustarum octauo in loco fit mentio, putatur a quibusdam per hoc genus plage dissidentis a se et discordantis humani generis inconstantia confutari. Alio quoque sensu locuste pro mobilitate leuitatis accipiende sunt, tanquam uage et salientis anime in seculi uoluptates.

15. Nona plaga tenebre facte sunt, siue ut mentis eorum cecitas arguatur, siue ut intelligant diuine dispensationis et prouindentie obscurissimas esse rationes. Posuit enim Deus tenebras latibulum suum , quas illi audacter et temere perscrutari cupientes, et alia ex aliis asserentes, in crassas  et palpabiles ignorantie tenebras deuoluti sunt.

16. Ad ultimum delentur primogenita Aegyptiorum, siue principatus, et potestates, et mundi rectores tenebrarum harum, siue auctores et inuentores falsarum, que in hoc mundo fuerunt, religionum, quas Christi ueritas cum suis exstinxit et deleuit auctoribus.

17. Porro quod sequitur: In diis eorum faciam iudicium, illud Hebrei autumant, quod nocte qua egressus est populus omnia in Aegypto templa destructa sunt, siue motu terre, siue tactu fulminum. Spiritualiter autem dicimus, quod egredientibus nobis ex 370 Aegypto errorum idola corruant, et omnis peruersorum dogmatum cultura quatiatur.



CAPUT Xu. De Pascha.


1. Interea fit pascha: in occisione agni occiditur Christus, de quo in Euangelio dicitur: Ecce agnus Dei, ecce qui tollit peccata mundi . uespere immolatur agnus, in uespera mundi passus est Dominus. Prohibentur qui pascha faciunt ossa frangere; non franguntur in cruce ossa Domini, attestante euangelista, qui ait: Os eius non comminuetis . Sanguine agni illiniuntur Isrelitarum postes, ne uastator angelus audeat inferre perniciem.

2. Signantur signo dominice passionis in frontibus fideles populi ad tutelam salutis, ut hi soli ab interitu liberentur, qui cruore dominice passionis corde et fronte signati sunt, qui etiam opere loquuntur: Signatum est super nos lumen uultus tui, Domine. Unde et appellatur ipsa solemnitas Phase, quod nos transitum possumus uocare, eo quod de peioribus ad meliora pergentes, tenebrosam Aegyptum derelinquimus.

3. Quod autem ait de agni illius esu: Omnis alienigena non comedet ex eo, et in una domo comedetur, nec efferetis de carnibus eius foras, hoc de Christi corporis sacramento, cuius agnus ille figuram obtinuit,  proprie tenetur scriptum: cuius corpus et sanguis in una domo, id est, in una Ecclesia uesci precipitur, nec efferri foras, in plebibus scilicet hereticorum, que ab eadem Ecclesie catholice unitate foris uagantur.



CAPUT XuI. De thesauris Aegyptiorum.

1. Precepit dehinc populo Deus per Moysen, ut ab Aegyptiis sibi commodata peterent, que auferrent. Sicque Moyses et populus proficiscens, auro et argento spoliauit Aegyptios iussu Domini Dei, nichil iniuste iubentis.

2. Quid ergo hec prefigurauerint, nisi quod in auro, et argento, ac ueste Aegyptiorum significate sunt quedam doctrine, 371 que ex ipsa consuetudine gentium non inutili studio discuntur? Sed siue  hoc significet, siue illud, quod ex ipsis gentibus anime pretiose, tanquam uasa aurea et argentea cum suis utique corporibus, quod uestes significant, adiunguntur populo Dei, ut simul de hoc seculo, tanquam de Aegypto, liberentur.



CAPUT XuII. De azymis.

1. Quod uero ait, fermento sublato, sic profectos esse filios Isrel de Aegypto, hoc et a nobis modis omnibus, si fieri potest, elaborandum est, ut exeuntes a seculi huius illecebris, non ambulemus in fermento ueteris malitie et nequitie, sed in azymis sinceritatis et ueritatis, quod est in noui hominis conuersatione, relicto pristino homine cum uitiis suis.

 Et illi quidem septem diebus azyma comedebant. Nos uero si simpliciter, et pure uersemur in his septem diebus, quibus mundus iste peragitur, qui semper in suo ordine reuoluuntur, et quotidie, nobis agnus occiditur, et pascha quotidie celebratur, si fermentum malitie, et nequitie non habemus, si innouati, nichil ex ueteris corruptionis malitia facere delectemur.

3. Nam quid est aliud fermentum, nisi corruptio nature? quod et ipsum prius a naturali dulcedine recedens,  adulterino acrore corruptum est. In hac nobis precipitur mansione, ut semper egressionis ex Aegypto memores simus, ut celebremus pascha, id est, transitum nostrum de prioribus ad meliora, et primogenita nostri uteri, id est, nostrorum operum cunctarumque uirtutum principium Domino consecremus.



CAPUT XuIII. De columna ignis, et nube.

[1Kb] 1. Iam tunc uidetur Dominus nocte in columna ignis, et per diem 372 in columna nubis, precedens populum, et dux itineris factus. Nubes ista precedens Christus est: idem etiam columna, quia rectus, et firmus, et fulciens infirmitatem nostram. Per noctem lucens, per diem non lucens, ut qui non uident  uideant, et qui uident ceci fiant .

2. Potest et sic non incongrue accipi, quod Christi sacramentum tanquam in die manifestatum est in carne, tanquam in nube; in iudicio uero, tanquam in terrore nocturno, quia tunc erit magna tribulatio seculi tanquam ignis, et lucebit iustis, et ardebit iniustis.



CAPUT XIX. De diuisione maris

1. Sequentibus inde Aegyptiis, percutit Moyses uirga aquas, et transierunt filii Isrel per medium mare Rubrum. Quid mare Rubrum, nisi baptismus est Christi sanguine consecratus? Hostes sequentes cum rege, qui a tergo moriuntur, peccata sunt preterita,  que delentur, et diabolus, qui in spirituali baptismo suffocatur. Premunt quidem Aegyptii; urgent et instant peccata, sed usque ad aquam.



CAPUT XX. De cantico.

1. Post transitum Rubri maris canit canticum populus Deo, Aegyptiis et Pharaone submersis. Non aliter et fideles, postquam de lauacro conscendunt, exstinctis peccatis, hymnum in uoce gratulationis emittunt, dicentes: Cantemus Domino, gloriose enim honorificatus est; equum et ascensorem proiecit in mare.

2. Quod tamen melius et dignius ille dicit qui habuerit tympanum in manu sua, sicut Maria, id est, carnem suam crucifixerit cum uitiis et concupiscentiis  , et mortificauerit membra sua que sunt super terram .

3. Iam dehinc ducitur post maris transitum populus per desertum. Baptizati scilicet omnes per mundum, non perfruentes promissa patria; sed quod non uident, sperando, et per patientiam 373 exspectando, tanquam in deserto sunt, et illic laboriose et periculose tentationes, ne reuertantur corde in Aegyptum, nec ibi tandem Christus deserit, nam et illa columna non recedit.



CAPUT XXI. De aquis amaris.


[1Kb] 1. Egresso populo de mari Rubro, occurrit eremus, in qua tribus diebus ingredientes non habuerunt aquam, et peruenerunt ad fontem Marah, qui ex amaritudine nomen accepit. Murmurat populus uidens aquas, et potare non sustinens. Mittit lignum Moyses in aquas, et facte sunt dulces. Intellige amaras aquas occidentis littere et legis habere figuram.

2. Quibus si immittatur confessio crucis, et passionis dominice sacramentum iungatur, tunc efficitur aqua Mare suauis, et amaritudo littere uertitur in dulcedinem intelligentie spiritualis. Unde et scriptum est: Constituit Dominus populo suo legem, et iudicia, et tentauit eum.

 3. Alio quoque sensu, quod aque Mare, ligno in se suscepto, dulcescunt, indicium erat amaritudinem gentium per lignum crucis Christi in usum dulcedinis quandoque esse uertendam.

4. Sciendum uero iuxta superiorem sensum, quod primum ductus est Isrel ad aquas salsas et amaras, et ligno monstrato a Domino dulcibus effectis, postea uenitur ad fontes. Primo enim ducitur populus Isrel ad litteram legis, in qua donec permanet, de amaritudine recedere non potest.



CAPUT XXII. De duodecim fontibus.

[1Kb] 1. Cum ergo per lignum uite dulcis fuerit effecta, et intelligi 374 lex spiritualiter ceperit, tunc de ueteri Testamento transitur ad nouum, et uenitur ad duodecim  apostolicos fontes. Ubi arbores erant septuaginta palmarum. Non enim duodecim soli apostoli fidem Christi predicauerunt, sed et alii septuaginta missi ad predicandum uerbum Dei referuntur, per quos palmas uictorie Christi mundus agnosceret.

[1Kb] 2. Siquidem et isti duodecim fontes, septuaginta palmarum arbores irrigantes, apostolicam gratiam prefigurant, populos in septenario numero decuplato rigantem, ut per septiforme Spiritus donum legis decalogus impleatur.



CAPUT XXIII. De cibis alitum, et manna.

[1Kb] 1. Murmurat interea populus in deserto propter famem, et conuersus procul in nube respexit gloriam Dei. Aspexitque uespere coturnicem, et mane diei alterius  manna. Quid enim per uolucrum escas, nisi predicationes diuinitus misse intelliguntur? Que  transcurrunt per uerba sonantia, quasi per erem uolatilia pennata, quibus per fidem pascuntur hi qui ad patriam regni celestis peruenire contendunt.

2. Potest quidem et uolucrum esca ueteris significare legis eloquia, que plebem carnalem, tanquam carne, alebat per uerba diuinitus missa, quasi per uolatilia. Unde et uespere dantur, quia cuncta que carnaliter illis concessa sunt finem erant habitura.

3. Manifestato autem lumine fidei datur manna populo. Manna utique, quod est Christus, qui tanquam panis uiuus de celo descendit, qui per nubes euangelicas uniuerso orbi pluitur, non iam 375 murmuranti populo, et tentanti Synagoge, sed credenti et in illo spem ponenti datur Ecclesie. Hoc est autem manna indeficiens, hic est panis celi, et uerus cibus  angelorum, quo Dei uerbum corruptibiles incorruptibiliter pascit, quod ut manducaret homo, caro factum est, et habitauit in nobis.

4. Quo etiam qui uescuntur, spiritualiter uiuunt. Nam illi ueterem figuram carnaliter accipientes mortui sunt. Non incongrue per manna etiam celestia significantur eloquia. Unde et interpretatio nominis sic sonat; manna enim interpretatur, quid est hoc? Cum enim audimus legem Dei recitari in ecclesia, interrogamus doctores dicentes: Quid est hoc? Hoc autem manna minutum erat, sicut semen coriandri, et suaue. Quid uerbo Dei minutius? quidue subtilius? aut quid dulcius et suauius eloquiis Dei, que sunt super mel et fauum ?

[1Kb] 5. Sed quid est quod sexta die duplum colligi iubetur,  quod etiam sufficiat in Sabbato? Sexta dies ista est sexta etas mundi, in quo nunc sumus. In hac ergo duplum colligit, qui propter spem uite eterne uerbum Dei audit et facit; in hac duplum recondit, qui bene uiuit, et aliis misericordiam prebet.

[1Kb] 6. Quod et reponebatur pro sabbato, non corrumpebatur. Bona enim opera facta propter futuram requiem in futuro seculo permanent. Qui uero infideles erant, et preter causam Sabbati seruabant de manna, ebulliebant ex eo uermes, et computrescebat; sic et qui propter presentem uitam et amorem seculi thesaurizant, his ille uermis ebullit qui nunquam moritur. Isti sunt uermes quos generat auaritia, et diuitiarum ceca cupiditas his qui habent pecunias, et uidentes in necessitate fratres suos, claudunt ab  eis uiscera sua.

[1Kb] 7. Sed et iis qui post susceptum uerbum Dei peccant,  efficitur ipsum uerbum Dei uermis, qui eorum semper conscientiam fodiat, et arcana pectoris rodat. Quanquam et uermis sit Christus, 376 ipso loquente: Ego autem sum uermis, et non homo . Sicut enim ipse est aliis in ruinam, aliis in resurrectionem, ita et ipse in manna fidelibus quidem dulcedo mellis, infidelibus uermis efficitur.



CAPUT XXIu. De petra uirga percussa.

[1Kb] 1. Post manna queritur populus sub ardore sitis, et fons de petra erupit. Eadem autem petra, que percussa aquam euomuit, Christi figuram habuit. Quo aperto, aque cuncte fluxerunt, ad quem uelut uirga lignum passionis accessit, ut emanaret credentibus gratia. Percussa enim petra fons manauit. Percussus  in cruce Christus sitientibus lauacri gratiam, et donum Spiritus sancti effudit.

2. Petram enim istam figuram habuisse Christi probat Apostolus, cum dixit: Bibebant autem de spirituali consequenti eos petra, petra autem erat Christus. Quod autem sitiens populus propter aquam murmurat aduersus Moysen, et propterea iubet ei Deus ut ostendat eis petram, de qua bibant, quid hoc significat, nisi quia si quis est qui legens Moysen murmurat aduersus eum, et displicet ei lex que secundum litteram est scripta, ostendit et Moyses petram, qui est Christus, et adducit eum ad ipsam, ut inde bibat, et reficiat sitim suam?



CAPUT XXu. De pugna Amalech.

 [1Kb] 1. Post hec Moyses ascendit in montem, Iosue contra Amalech militat, tenet uirgam Moyses, brachiaque sua in modum crucis extendit. Sicque hostis, id est, diabolus, uitam celestis patrie intercludere molitus, signo crucis dominice superatur. Dum leuaret manus Moyses, uincebat Isrel; rursus si inclinasset, superabat Amalech. 377 Eleuantibus enim nobis actus nostros ad celum, rectores tenebrarum subiiciuntur.

[1Kb] 2. At contra remissis orantes manibus, hoc est, terrenam conuersationem sectantes, hostis uictor insequitur, sedet Moyses super lapidem, qui in Zacaria septem habebat oculos , et in Samuelis uolumine appellatur Lapis adiutorii , et utramque manum eius, Aaron et Hur, quasi  duo populi, aut duo Testamenta, sustentant.



CAPUT XXuI. De cognato Moysis.

[1Kb] 1. Deuicto autem Amalech, superuenit Iethro socer Moysis, adducit Sephoram, id est, Ecclesiam, utrumque filium ex utroque populo procreatum. Dat  Moysi consilium septuaginta seniorum. Audit eum Moyses, et facit quecunque dicit. Ubi magne admirationis est, ut Moyses propheta Deo plenus, qui cum Domino facie ad faciem loquebatur, ab homine gentili consilium acciperet, et faceret omnia quecunque diceret illi, nisi ut formam humilitatis populorum principibus daret, et futuri sacramenti designaret imaginem.

2. Sciebat enim quandoque futurum quod per populum ex gentibus congregatum ea que in lege deerant, eo suggerente, complerentur, bonumque et spiritualem intellectum afferret ad legem Dei, et sciebat quia audiret eumdem populum lex, et faceret omnia quecunque diceret, legisque diminutio, suggerente Euangelio, compleretur.



CAPUT XXuII. De ascensione Moysis in montem.


[1Kb] 1. Successit itaque post hec populus quadragesima septima die egressionis 378 ex Aegypto ad montem Sina, ibique Moyses ascendit ad Dominum, et Dominus ad eum descendit. Mons quippe altitudo contemplationis nostre est, in qua ascendimus, ut ad ea que ultra infirmitatem nostram sunt intuenda subleuemur. Sed in hanc Dominus descendit, quia sanctis multum proficientibus parum de se aliquid eorum sensibus aperit.



CAPUT XXuIII. De tonitruis et fulguribus.

1. Iam deinde quinquagesima die post actum pascha data est lex Moysi. Ita et quinquagesima die  post passionem Domini, quam pascha illud prefigurabat, datus est Spiritus sanctus, promissus Paracletus, descendens super apostolos, et qui cum eis erant, in centum uiginti Mosaice etatis numero constitutos; et diuisis linguis credentium, totus euangelica predicatione mundus impletus est.

2. Dicitur illic lex scripta digito Dei. Et Dominus dicit de Spiritu sancto: In digito Dei eiicio demonia. Aspicit illuc cunctus populus uoces, et lampades, montemque fumantem, tonitrua, et fulgura, clangoremque buccine perstrepentem. In uocibus namque et tonitruis clamor predicantium intelligitur, in lampadibus claritas miraculorum, in sonitu buccine fortis predicatio sanctorum.

[1Kb] 3. Que omnia in aduentu Spiritus sancti completa  sunt, quando omnes discipuli Christi in uarietate linguarum preceptis et signis intonuerunt. Interpretatur autem Sinai rubus, quod significat Ecclesiam, in qua et Dominus loquitur Moysi. Quod autem legem daturus Dominus, in igne et fumo descendit, hoc significat, quia et fideles claritatis sue ostensione  illuminat, et infidelium oculos per fumum erroris obscurat.

4. Quod uero uidetur in caligine, hoc significat, quia impii, qui terrena sapiunt, caligine malitie eum descendentem, id est, 379 in humilitate nascentem, non cognouerunt. Alias in caligine uisus legem dedit, quia ueritatem sue legis non secuturis infidelibus quasi per caliginem dixit: Ut uidentes non uideant, et audientes non audiant.



CAPUT XXIX. De decem uerbis.

[1Kb] 1. Dat igitur inde Dominus Moysi legem innocentie nostre, et cognitionis sue. Eamdemque in decem uerba constituit, et saxeis tabulis digito suo scripsit. Et hec quidem precepta ita sunt distributa,  ut tria pertineant ad dilectionem diuine Trinitatis, septem uero ad amorem fraternum, quibus societas humana non leditur.

[1Kb] 2. Primum Decalogi mandatum ad Deum Patrem pertinet, dum dicit: Dominus Deus tuus Deus unus est. Utique ut hec audiens, unum Deum Patrem colas, et in multos fictos deos fornicationem tuam non effundas. In hoc precepto prohibetur coli aliqua in figmentis hominum Dei similitudo, non quia non habet imaginem Deus, sed quia nulla imago eius coli debet, nisi illa que et hoc est quod ipse, nec ipsa pro illo, sed cum illo.

[1Kb] 3. Secundum preceptum ad Filium pertinet, dum dicit: Non assumes nomen Domini Dei tui in uanum. Creatura enim mutabilis est, ac propterea  dicitur: Omnis creatura uanitati subiecta est. Ergo, ne quisquam Filium Dei uerbum, per quod facta sunt omnia, putaret esse creaturam, ideo dicitur: Non accipies in uanum nomen Domini Dei tui; id est, ne estimes creaturam esse Filium Dei, quoniam omnis creatura uanitati subiecta est; sed credas eum esse equalem Patri, Deum de Deo, uerum uerbum, per quem omnia facta sunt.

380 [1Kb] 4. Tertio precepto legis insinuatur de obseruatione Sabbati, quod ad Spiritum sanctum pertinet, cuius dono requies nobis sempiterna promittitur. Nam quia Spiritus sanctus dicitur, in quo nobis requies eterna promittitur, propterea et septimum diem sanctificauit Deus. In aliis enim diebus operum non est nominata sanctificatio, nisi in Sabbato,  ubi dicitur: Requieuit Deus.

5. Proinde igitur hoc mandatum pertinet ad Spiritum  sanctum, tam propter nomen sanctificationis, quam etiam propter eternam requiem ad donum Spiritus sancti pertinentem. Dicitur enim ibi: Memento ut diem Sabbati sanctifices: sex diebus operaberis, et facies omnia opera tua; septimus autem dies Sabbatum est nomini Dei tui, non facies omne opus.

[1Kb] 6. In sex dierum opere sex millium annorum operatio continetur. In septimo uero requies illius beati regni et tempus ostenditur, quod carnaliter Iudei sapientes et celebrantes peccant. Et hoc ne nos ad fidem mendacii fallentis aptemus, clamat per prophetam Deus: Neomenias et Sabbata uestra odiuit anima mea .

7. Quomodo ergo sanctificata erunt Sabbata illa, que odiuit Deus? Illud ergo Sabbatum est sanctificatum  ubi post bona uite huius opera requies nobis eterna promittitur. Ideoque quidquid agimus, si propter futuri seculi requiem facimus, ueraciter Sabbatum obseruamus, non ut iam in ista uita nos requiescere estimemus, sed ut omnia que bene operamur, non habeant intentionem, nisi in requiem sempiternam.

8. Post hec tria precepta, que ad Deum pertinent, septenarius succedit numerus mandatorum ad dilectionem proximi pertinens, et incipit ab honore parentum. Quod tamen in ordine quartum est: Honora patrem tuum et matrem tuam. A parentibus enim suis homo aperit oculos, et hec uita ab eorum dilectione sumit exordium. Inde hoc mandatum primum est in septem, sicut et Dominus in Euangelio  ait: Honora patrem tuum et matrem tuam, quod est mandatum primum .

381 [1Kb] 9. Sed quomodo primum quod quartum, nisi quia, ut predictum est, in septenario numero, qui pertinet ad dilectionem proximi, primum est in altera tabula? nam ideo due tabule legis date sunt. Iubetur ergo in hoc precepto filiis honorare parentes, neque contumeliosos illis existere, sed officio pietatis reuerentiam debitam prestare. Nam qui parentibus honorem deferre non nouit, quibus parcere poterit, aut quomodo alios diligere poterit, qui suos odit?

[1Kb] 10. Quintum: Non occides. Etenim non solum opere perpetrans homicidium facit, sed etiam et qui incurrit in eum esurientem, uel nudum, qui mori possit, nisi indumentum cibumque porrigendo  subueniat, et idem homicida tenebitur.

11. Sextum: Non mechaberis, id est, ne quisquam  preter matrimonii fedus aliid feminis misceatur ad explendam libidinem. Nam specialiter adulterium facit qui preter suam coniugem ad alteram accedit.

12. Septimum: Non furtum facies, quod est uitium rapacitatis.

13. Octauum: Non falsum testimonium dices, quod est crimen mendacii et falsitatis.

14. Nonum: Non concupisces uxorem proximi tui. In hoc precepto uetat intentionem adulterine cogitationis. Nam aliud est facere aliquid tale preter uxorem, aliud non appetere alienam uxorem. Ideo duo precepta sunt, Non mechaberis, et, Non concupisces uxorem proximi tui.

15. Decimum: Non concupisces rem proximi tui. In quo precepto damnat ambitionem seculi, et refrenat  concupiscentiam rerum. Itaque horum primum prohibet superstitionem, secundum errorem, tertium interficit seculi amorem, quartum impietatem, quintum crudelitatem, sextum allidit fornicationem, septimum rapacitatem, octauum perimit falsitatem, nonum adulterii cogitationem, decimum mundi cupiditatem.

[1Kb] 16. Inter hec igitur omnia decem precepta solum ibi quod de Sabbato positum est figurate obseruandum precipitur. Quam 382 figuram nos intelligendam, non etiam per otium corporale celebrandam, suscepimus. Reliqua tamen ibi precepta proprie precepta sunt, que sine ulla figurata significatione obseruantur. Nihil enim mystice significant, sed sic intelliguntur ut sonant. Et notandum quia sicut decem  plagis percutiuntur Aegyptii, sic decem preceptis conscribuntur tabule, quibus regantur populi Dei.



CAPUT XXX. De duabus tabulis.

1. Cur autem in duabus tabulis scripta est lex, nisi aut propter duo Testamenta significanda, aut propter illa duo precepta dilectionis Dei, et dilectionis proximi, in quibus tota lex pendet et prophete? Hec enim in tabulis singulis explicata sunt. In una enim tria precepta ad Dei pertinentia caritatem; in altera uero septem pertinentia ad proximi societatem.



CAPUT XXXI. De lapideis tabulis.

1. Sed cur lapidee eedem tabule fuerint, nisi ad  significandum cor Iudeorum lapideum? Per lapidis insensibilitatem demonstrauit duram eorum mentis stoliditatem, de qua propheta dicit: Auferam ab eis cor lapideum, et dabo eis cor carneum .

2. Unde Apostolus: Non in tabulis lapideis, sed in tabulis cordis carnalibus . Neque enim  hoc tabule carnales uolunt, ut carnaliter sapiamus, sed quia in comparatione lapidis, qui sine sensu est, caro sentit, idcirco per lapidis duritiem significatum est cor non intelligens, et per carnalem sensibilitatem significatum est cor intelligens.



383 CAPUT XXXII. De altari de terra.

[1Kb] 1. Quod autem additur ibi a Domino: Non facietis uobis deos argenteos et aureos, altare de terra facietis mihi. Altare enim de terra Deo facere est incarnationem Mediatoris sperare; tunc quippe a Deo nostrum munus accipitur, quando in hoc altari nostra humilitas, id est, super dominice incarnationis fidem posuerit quidquid boni operatur; in altari ergo de terra oblationum munus offerimus, si actus nostros  dominice incarnationis fide solidamus.



CAPUT XXXIII. De non sectis lapidibus faciendo.

[1Kb] 1. Deinde adiecit: Quod si altare lapideum feceris mihi, non edificabis illud de sectis lapidibus: si enim leuaueris super id cultrum, polluetur. Secti lapides hi sunt qui unitatem scindunt, ac diuidunt semetipsos a societate fraterna per odium, uel schismata: tales in corpore suo non recipit Christus, cuius corporis figuram altaris illius constructio obumbrabat.

2. Isti uero non secti lapides, ex quibus altare construi iubetur, hi sunt qui fidei morumque unitate solidantur, de quibus dicit Apostolus: uos estis lapides uiui, cedificati in domus spirituales. His non est iniectum ferrum, quia incorrupti sunt, et iacula  maligni ignita non receperunt; quique unum altare faciunt, quia unitatem fidei uel concordiam caritatis sequuntur.



384 CAPUT XXXIu. De non ascendendo ad id per gradus.

[1Kb] 1. Non ascendes per gradus ad altare meum, id est, non gradatim unum alio preferens, ad me peruenies, neque priorem, neque posteriorem tempore discernes, quia diuisum et sequestratum unitatis Dominum propitium non habebis. Hoc enim Ariani faciunt, qui inseparabilem Patris, Filii, et Spiritus sancti substantiam diuidunt. Iam deinde quamplura legis precepta dantur, quibus omissis, que opportuniora sunt dicenda sunt.



CAPUT XXXu. De Hebreo sex annis seruiente.


1. Precipitur enim post hec in lege ut Hebreus puer, si forte in seruitutem deuenerit, sex annis seruiat, septimo uero anno liber dimittatur. Quod si egredi a seruitute noluerit propter uxorem et filios,  perforabitur auricula eius subula, et erit seruus in seculum.

2. Hoc de presenti non dicitur seculo, sed de futuro, quia in sex etatibus huius seculi seruientes, in septimo die, id est, eterno Sabbato liberabimur, si tamen uoluerimus esse liberi, dum adhuc in seculo seruimus peccato. Si autem noluerimus, perforabitur nobis auricula in testimonium inobedientie, et cum uxore et filiis nostris, quos pretulimus libertati, id est, cum carne et operibus eius, iugiter peccati serui erimus in eternum.



385 CAPUT XXXuI. De talione.

1. Illud uero quid significat, quod in hac lege oculum pro oculo dari iubetur? Oculus enim est  quisque doctor, tanquam uite demonstrans iter. Idem autem si intentionem auditoris per aliquam perniciosam doctrinam conetur exstinguere, si oculum ledat anime, et intellectum eius turbet, auferatur necesse est ab Ecclesie presulatu, et intellectus eius turbulentus ac ferox, qui scandalum fidei generat, proiiciatur.

2. Sed etsi quis dentem lesit auditoris, per quem Scripturarum cibos comminuebat, et diuidens spiritualiter distinguebat, ut subtilem ex his ad interiora anime transmitteret sensum; quisquis ergo huiusmodi euellens dentem conatur a corpore Christi precidere, auferatur dens illi.

[1Kb] 3. De talibus enim dicitur: Dentes peccatorum contriuisti , siquidem et manus pro manu,  et pes pro pede deposcitur. Manus est actio operantis, pes est per quem inceditur ad bona opera uel mala. Precidatur ergo ille qui scandalum facit, non solum in fide, sed etiam in actibus, qui per manum significantur, aut offendiculum prebet, quo pedes intelliguntur.

4. Recipiat etiam combustionem qui combussit, et gehenne fraternam tradidit animam. Per que signacula ostenditur ut iste percussor, omnibus detruncatus membris, a corpore excidatur Ecclesie, ut ceteri uidentes timorem habeant, et non faciant similiter.



CAPUT XXXuII. De decimis et primitiis offerendis.

 1. Iubetur quoque inter hec Isreliticus populus decimas frugum, cunctarumque primitias rerum offerre Domino. Spiritualiter 386 quippe primitie frugum, uel primogenitorum, principia bonorum operum ostendunt, uel ipsam bonam uoluntatem, que prior est opere, quam Pelagiani sibi tribuendo offendunt. Deus autem, dum illa sibi a nobis iubet offerri, indicat ad ipsius gratiam pertinere.

2. In decimis porro Domino offerendis denarius numerus perfectionem significat, quia usque ad ipsum  numerus crescit; ideoque sicut in primitiis principia uoluntatum, ita in decimis consummationes nostrorum operum ad Deum referre precipimur, a quo et boni operis initium et perfectionis percipimus effectum.

[1Kb] 3. uerum quod dixit: Primogenita asini mutabis oue, per asinum quippe hoc loco immunditia, per ouem uero innocentia designatur. Asini ergo primogenita oue mutare est immunde uite primordia ad innocentie simplicitatem conuertere, ut postquam omnia illa peccator egit, que ut immunda Dominus respuit, ea iam agendo proferat que Dei sacrificio ut munda imponat. Quod uero sequitur: Si non redimes, occidetur, quia nimirum mens immunda, et delictis obnoxia, si non fuerit in melius commutata,  necabitur morte perpetua.



CAPUT XXXuIII. De uitulo combusto igni.

[1Kb] 1. Descendens itaque Moyses de monte cum tabulis, dum audisset populum, quod fuerat ad idola consecratus, indignos eos iudicans accipere legem, proiecit de manibus suis tabulas, quibus confractis, incendit uitulum quem plasmauerant.

2. Sed quid sibi uelit iste uitulus quem fecerunt sibi filii Isrel in solitudine? uel quid significet quod Moyses ipsum uitulum igne combussit, minutatimque concidit, et in aquam aspergens potum populo dedit? Si enim tabulas, quas digito Dei, hoc est, operatione Spiritus sancti, scriptas acceperat, ideo fregit quia indignos eos quibus eas legeret iudicauit; si denique  ut ab eis 387 ille uitulus penitus aboleretur, incendit eum, et contriuit, et in aquam sparsit, atque submersit, ut quid et potum hunc populo dedit?

3. Quem non excitet factum hoc ad querendam et intelligendam propheticam significationem? Occurrat ergo iam intentis mentibus quia diaboli corpus significabatur in uitulo, id est, homines in omnibus gentibus, quibus ad hec sacrilegia caput, hoc est, auctor est diabolus.

[1Kb] 4. Aureum preterea, quia uidentur idololatrie ritus uelut a sapientibus instituti. De quibus dicit Apostolus: Quoniam cognoscentes Deum, non sicut Deum glorificauerunt, aut gratias egerunt, sed euanuerunt in cogitationibus suis, et obscuratum est insipiens  cor eorum.

5. Dicentes enim se esse sapientes, stulti facti sunt, et mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentum . Ex hac quasi sapientia iste uitulus aureus, qualia solebant Aegyptiorum etiam primates, et tanquam docti homines adorare figmenta.

6. Hoc ergo uitulo significatum est omne corpus, id est, omnis societas gentilium idololatrie deditorum.  Hanc sacrilegam societatem Dominus Christus illo igne comburit, de quo in Euangelio ait: Ignem ueni mittere in terram , ut quoniam non est qui se abscondat a calore eius, dum in eum credunt gentes, igne uirtutis eius diabolica eis forma soluatur.

7. Totum deinde corpus illud comminuitur, id est, ab illa male conspirationis conflatione discissum uerbo ueritatis humiliatur, et comminutum in aquam mittitur, ut eos Isrelite, id est, Euangelii predicatores ex baptismo in sua membra, id est, in dominicum corpus transferant: quorum uni Isrelitarum, id est, Petro de ipsis gentibus dictum est sic: Macta et manduca . Si macta et manduca, quare non etiam, concide et bibe? ita iste uitulus per ignem zeli,  et aciem uerbi, et aquam baptismi, ab eis potius quos absorbere conabatur absorptus est.



388 CAPUT XXXIX. De interfectis tribus millibus.

[1Kb] 1. Nunc autem quid etiam prophetice significationis habuerit requirendum est, quod ex eis multos, qui sibi, absente ipso, idolum fabricauerant, sine ulla cuiusque necessitudinis distinctione iussit interimi. Facile est autem ut intelligatur hominum illorum interemptione significari uitiorum talium insecutionem, qualibus ad eamdem idololatriam defluxerunt; in talia quippe uitia seuire nos iubet Apostolus, cum dicit: Mortificate membra uestra, que sunt super terram, fornicationem, immunditiam, luxuriam, concupiscentiam malam, et auaritiam, que est idolorum seruitus  .

[1Kb] 2. De porta uero usque ad portam ire est a uitio usque ad uitium, per quod ad mentem mors ingreditur, cum gladio increpationis discurrere. Sed ipse numerus trium millium interfectorum triplicem formam indicat peccatorum. Omne enim peccatum aut facto, aut uerbo, aut cogitatione committitur.



CAPUT XL. De confractione tabularum.

1. Ascendit itaque Moyses denuo in montem. Iterumque dat ei Deus legem in aliis tabulis ad instar priorum precisis. Sed quid significauerunt eedem tabule, quas primum a Domino Moyses accepit, et sine mora confregit?

[1Kb] 2. Tabule ille imaginem demonstrabant prisce  legis, non post longum interuallum pro populi peccato cessantis. Alie uero, ad instar priorum iteratim incise, Noui Testamenti habuere figuram. 389 Iste non franguntur, ut ostenderentur Noui Testamenti eloquia permansura.

 3. Unde et merito decem uerbis legenda signantur, ut per eumdem numerum figura crucis exprimeretur. Huius enim forme in decem X littera est. Nam recto uno apice a summo usque ad imum ducitur. Rursum alio non dispari per transuersa brachiorum componitur. Unde et ipse ait: Non ueni legem soluere, sed implere , utique per passionem crucis, cuius imago fuit in tabulis.



CAPUT XLI. De quadraginta diebus quos ieiunauit Moyses.

1. Quid autem sibi uelit quod Moyses quadraginta diebus ieiunauerit? Cuius actionis quedam figura est in huius numeri consideratione; quadragenario enim numero et Moyses, et Elias, et ipse  Dominus, ieiunauerunt.

2. Precipitur enim nobis ex lege et prophetis, et ex ipso Euangelio, quod testimonium habet a lege et prophetis , ut a mundi illecebris auiditatem nostram tanquam ieiunio temperantie refrenemus, quandiu perfectio Decalogi legis per quatuor eiusdem mundi partes, id est, toto orbe predicatur, ut decem quater ducta quadragenarium numerum signent.



CAPUT XLII. Quod Dominus Deus dixit ad Moysem: Posteriora mea uidebis.

1. Quod uero petiuit Moyses ut claritatem Domini uideret, dicens: Si inueni gratiam apud te, ostende  mihi te ipsum manifeste. Accepit enim in presenti congruum responsum quod faciem Domini uidere non posset, quam nemo uideret, et uiueret.

2. Quid est ergo Faciem meam uidere non poteris, nisi quia quamuis usque ad parilitatem angelicam humana etiam post resurrectionem natura proficiat, et ad contemplandum Deum indefessa 390 consurgat, uidere tamen eius essentiam plene non preualet? quam nec ipsa perfectio angelica in toto uel integre attingit scire, secundum Apostolum, qui ait: Pax Dei, que exsuperat omnem sensum , ut subaudias et angelorum.

[5Kb] 3. Sola enim sibi integre nota est Trinitas, et humanitati suscepte, que tertia est in Trinitate persona.  Iam deinde in sequentibus uerbis Dei, futuri Christi Ecclesieque mysterium figuratum est. 391 Gestauit quippe Moyses typum populi Iudeorum in Christum postea credituri. Ideo illi dictum est: Cum transiero, posteriora mea uidebis.

 [1Kb] 4. Quidam hunc sensum in Euangelio dicunt fuisse completum, cum ascendisset Dominus in montem, quando apparuit Moyses colloquens cum Iesu, et ideo ibi completam aiunt istam promissionem, quam accepit in monte Sina, cum dictum est: Posteriora mea uidebis. uidit ergo posteriora eius, id est, uidit que in posterioribus et nouissimis facta sunt.

5. Quod autem ait Dominus ad Moysen: Est locus apud me, stabis super petram; et paulo post: Tollam manum meam, et uidebis posteriora mea; quia enim ex sola Ecclesia catholica Christus conspicitur, apud se esse locum Dominus perhibet de quo uideatur. In petra Moyses ponitur, ut Dei speciem contempletur: quia nisi quis fidei soliditatem tenuerit, diuinam presentiam non agnoscit. De qua soliditate  Dominus: Super hanc petram, inquit, edificabo Ecclesiam meam .



CAPUT XLIII. De glorificatione Moysis.

1. Quod uero, descendente denuo Moyse cum tabulis, facies eius glorificata uidetur, sed tamen uelamine tegitur, hoc significabat ut ostenderet eam legem mystico esse uelamine coopertam, tectamque infidelibus et occultam. Sermo quippe legis habet scientie gloriam, sed secretam: habet et cornua duorum Testamentorum, 392 quibus contra dogmata falsitatis incedit armata.

2. Cum enim Moyses legitur, uelamen est positum super cor eorum. Et manifeste dum legis et prophetarum  scripturam per nimiam stoliditatem cordis carnaliter accipiunt infideles, illis tota facies Moysi quodam uelamine tegitur, ita ut non possint loquentis legis gloriam sustinere.

3. Sed si conuersi fuerint ad Deum, auferetur uelamen, occidens littera morietur, uiuificans spiritus suscitabitur. Dominus enim spiritus est, et lex spiritualis est. Unde et Dauid orabat in psalmo: Reuela oculos meos, et considerabo mirabilia de lege tua .



CAPUT XLIu. De edificatione arce.

[1Kb] 1. Iam nunc arcam Testamenti Domini inspiciamus, in qua erant reposite tabule legis. Per hanc arcam, quam de lignis imputribilibus Moyses fabricauit,  Ecclesia Christi significatur, edificata ex omnibus sanctis, mente et corpore incorruptis, habentibus interius etiam duas tabulas Testamenti, id est, obseruantiam legis et Euangelii. Intus autem ac foris inauratur arca; sic et Ecclesia, quasi aurum radiare debet, tam interius uite splendore quam exterius doctrine et sapientie claritate.

[1Kb] 2. Corona autem aurea per circuitum et quatuor circuli aurei, 393 qui per quatuor angulos iubentur adiungi, id significant, quia in eo quod in Ecclesia per quatuor mundi partes dilatata tenditur, procul dubio quatuor sancti Euangelii libris accincta predicatur: que tamen intra unius corone ambitum, id est, intra eiusdem fidei unitatem concluditur.

 [1Kb] 3. uectes quoque de lignis Sethim fiunt, qui eisdem ad portandum circulis inseruntur, quia fortes perseuerantesque doctores, uelut imputribilia ligna, querendi sunt, qui, instructioni sacrorum uoluminum semper inherentes, sancte Ecclesie unitatem deuinciant, et quasi intromissis circulis arcam portent. Qui auro quoque iubentur operiri, ut cum sermone aliis insonant, ipsi etiam uite splendore fulgescant.



CAPUT XLu. De urna aurea, et tabulis, et uirga.

[1Kb] 1. In hac Testamenti arca fuit urna aurea, tabule quoque, et uirga Aaron. Hec arca, ut predictum est, Ecclesia est, habens duas tabulas lapideas, id est, duplicis Testamenti perpetuam firmitatem. Urnam quoque auream intelligimus carnem Christi puram  atque sinceram, que reconditum in se manna perpetue diuinitatis conseruat, et angelici illius panis perennem celestemque gerit dulcedinem; necnon etiam uirgam Aaron, id est, eiusdem summi uerique pontificis nostri Iesu Christi salutare uexillum immortalis memorie semper uiriditate frondens.



394 CAPUT XLuI. De propitiatorio et cherubim.

[1Kb] 1. Iam porro per propitiatorium super arcam Testamenti positum idem ipse Christus insinuatur, qui inter Deum et hominem medius propitiator interuenit; de quo dicit Apostolus: Quem proposuit Deus propitiationem per fidem in sanguine ipsius . Hoc propitiatorium arce superponitur, sicut et Christus caput est Ecclesie, cuius a dextris et a sinistris  duo cherubim assistunt. Cherubim autem plenitudo scientie interpretatur, plenitudo scientie est caritas, id est, dilectio Dei et proximi, qua Dominus ostenditur; nemo enim potest peruenire ad  Deum, nisi per caritatem; plenitudo enim legis dilectio est.

[1Kb] 2. Alii eadem duo cherubim duo intelligunt Testamenta, que multitudinis sue scientia propitiatorium Dei, id est, Christi sacramenta obumbrant, testante propheta: In medio duorum animalium cognosceris . Hi uersis uultibus se respiciunt, dum in spiritualem sensum uertuntur; tunc enim alterutrum sibi melius concordant, et in omnibus rectius consonant. Siquidem ex utroque latere oraculum, uel propitiatorium, tegunt, quia uetus et Nouum Testamentum tam Christi sacramenta quam Ecclesie mysteria sub enigmatum figuris operiunt.



395 CAPUT XLuII. De altari.

 1. Altare autem illud corpus Christi significabat, siue omnes sanctos, in quibus ardet semper diuinus ignis, et semper consumitur caro.



CAPUT XLuIII. De mensa.

[1Kb] 1. Posita uero mensa pacis et fidei Ecclesie gestabat typum, in qua pascimur alimentis Scripturarum. Ad cuius unitatem ex toto orbe uocibus apostolicis Dei populus congregatur, Salomone dicente: Sapientia edificauit sibi domum, parauit mensam suam, miscuit uinum in cratere , et reliqua; dicens rursus: uenite, edite de meis panibus.



CAPUT XLIX. De candelabro et oleo.

[7Kb] 1. Candelabrum illud septem ramorum Spiritus sancti gestabat imaginem, qui septiformi gratia illustrat  omnem Ecclesiam in unitate fidei 396 consistentem. Alii idem candelabrum Christum intelligunt, gestantem septem Ecclesias, in quibus septiformis Spiritus sancti splendor emicat. Huic candelabro fiunt emunctoria,  que in Isaia forcipes nuncupantur .

[1Kb] 2. Et hec quidam duo Testamenta interpretati sunt, quibus peccata purgantur, queque inter se Spiritus sancti unione sociantur. Extra uelum autem testimonii, quod oppansum est, candelabrum ardere precipitur, quia sine ullo ueteris Testamenti uelamine Spiritus sancti iam ueritas fulget.

4. Oleum uero, quod de arboribus oliuarum sumendum Dominus precipit, eamdem gratiam Spiritus sancti ostendit, habentem in se pacem et misericordiam per Saluatoris aduentum; unde in cordibus nostris lumen ueritatis accenditur.



CAPUT L. De tabernaculo.

1. Sequitur nunc figura tabernaculi, quod, iubente  Domino, Moyses fabricare iubetur. Tabernaculum hoc per allegoriam Ecclesia est in huius uite eremo constituta, de qua Psalmista ait: Quoniam abscondit me in tabernaculo suo in die malorum .

2. uariis itaque speciebus tabernaculum instruitur, partim pretiosis, partim uilioribus; per quod monstratur alios sanctos, alios peccatores esse in Ecclesia. Fideles autem omnes intra corpus Ecclesie constitutos, infideles uero extra sinum collocatos.



CAPUT LI. De columnis et earum basibus.

1. Ipsum autem tabernaculum cum in typo Ecclesie fieret, columnas ei quatuor fundi argenteas Dominus iussit. Columne iste quatuor Euangeliste sancti sunt, fidei firmitate fundati. Argentee autem 397  dicuntur propter diuini eloquii claritatem.

2. Harum columnarum bases prophete sunt, qui suo gestamine structuram portant Ecclesie; supra fundamentum enim prophetarum euangeliste collocant Ecclesiam, eorumque auctoritate euangelicam fidem confirmant. Caput autem columnarum aureum ille est, de quo dicit Apostolus quia caput uiri Christus.



CAPUT LII. De tabulis deauratis.

1. Interim et tabulas deauratas erigi precipit, et fundi earum bases argenteas iubet. Quid enim per tabulas, nisi doctores et apostoli, extensa in mundum predicatione dilatati? Quid per bases argenteas, nisi, ut predictum est, prophete signantur, qui superimpositas  tabulas ipsi firmi ac fusiles sustinent?

[1Kb] 2. Quia apostolorum et doctorum uita, dum eorum  predicatione instruitur, eorum auctoritate solidatur. Unde coniuncte bases bine singulis tabulis supponuntur, quia dum prophete sancti in uerbis suis de Mediatoris incarnatione concordant, subsequentes predicatores Ecclesie indubitanter edificant. Et cum in semetipsis non discrepant, illos in se robustius firmant.

[1Kb] 3. Quod autem argenteas ait bases, et tabulas deauratas, ostendit precepta apostolorum longe clariora esse quam prophetarum. Tentoria autem, que ansulis assuta, et circulis suspensa atque innexa funibus ad modum cortinarum uiginti et octo in longum atque in latum quatuor cubitis distenduntur, reliqua credentium plebs intelligitur, que heret et pendet in funibus fidei. Funis autem triplex non rumpitur,  que est Trinitatis fides, ex qua dependet et per quam sustinetur omnis Ecclesia.

[1Kb] 4. Quod autem uiginti et octo cubitorum in longum distenduntur, et in latum quatuor cortine unius mensure, inserta lex 398 Euangelio designatur. Septenarius namque numerus legem significare solet propter multa septenarii numeri sacramenta. Qui consociatus ad Euangelia quatuor, quater septem consequenter uigesimum octauum numerum faciunt.



CAPUT LIII. De decem cortinis.

1. Decem autem cortine fiunt, ut integrum perfectionis numerum teneant, et legis decalogum significent; qui tamen quinquagenis aureis circulis sibimet connectuntur, quia omnes fideles per donum  Spiritus sancti fidei et caritatis uinculo sociantur. Quinquagenarius enim numerus ad Spiritum pertinet sanctum. Unde et quinquagesimo die post pascha descendit de celo Spiritus sanctus.



CAPUT LIu. De undecim uelis cilicinis.

[1Kb] 1. Quod uero undecim uela cilicina fieri precipiuntur, in cilicio peccatum ostenditur, propter hedos ad leuam positos. Quoniam ergo superius in decem cortinis sanctos perfectionem legis tenentes ostenderat, profecto undenarius ciliciorum numerus, quoniam transgreditur denarium, transgressores legis, hoc est, peccatores in Ecclesia futuros significat. Sed tamen et ipsa saga cilicina quinquagenis ansulis  copulantur propter penitentie signum et spem remissionis peccatorum per indulgentiam.

 [1Kb] 2. Unde et quinquagesimus psalmus uenie et remissionis est. Possunt quidem et hec tentoria cilicina  grosse hominum mentes accipi, que aliquando in Ecclesia occulto Dei iudicio, quamuis dure sint, preferuntur.

399 3. Unde et bene sequenter pelles arietum ibi subiecit, ut per arietes duces prepositosque Ecclesiarum ostenderet. Qui, quia deseruire curis temporalibus non timent, oportet ut tentationum uentos et pluuias de huius mundi contrarietatibus portent, ut qui intra Ecclesiam spiritualiter, quasi byssus, et hyacinthus, et purpura fulgent, securi interius resplendeant, dum prepositi et rectores eorum contra procellas et turbines seculi foris laborant.



CAPUT Lu. De oppanso uelo in medio tabernaculi.


1. Quod uero in medio tabernaculi uelum extenditur, et exterior pars ab interiore separatur, illud significat, quod nunc populis Ecclesie, que promissa sunt, uelut oppansa, quousque reuelentur, uidere non liceat. Sic enim et Apostolus ait: Nunc uidemus per speculum in enigmate, tunc autem facie ad faciem . Quandiu igitur in hoc mundo sumus, tanquam per speculum ueritatem uidemus, positi quasi in sancta, nondum peruenientes ad sancta sanctorum.

[1Kb] 2. Sancta enim possunt esse ea que in presenti seculo habere sancta conuersatio potest. Sancta uero sanctorum, in que semel tantummodo intratur, ad  celum est transitus, ubi est propitiatorium et cherubim, ubi et mundicordibus apparere poterit Deus. In qua tamen conuersatione constituti non sine adiutorio Spiritus sancti consistimus. Habemus enim ex uno Spiritus sancti fonte septem lucernas, que illuminent populum Ecclesie, id est, septemplicem Domini gratiam missam in uniuersum orbem terrarum, que populos Ecclesie fulgore Spiritus sancti diuersa carismatum claritate illustrat.

3. Potest quidem hoc oppansum uelum, quod partem tabernaculi interioris occultabat, ne prospicerentur illuc reposita, tempus illud significare quod fuit sub lege. Quia ea que lex et prophete cecinerunt occulta erant, et interiecto uelamine uideri non poterant.

 400 [1Kb] 4. Sed posteaquam Christus adueniens tempore passionis uelum illud a summo usque deorsum dirupit, omnia illa que antea erant occulta, per Domini passionem ad nostram fidem sunt reuelata, dicente Apostolo: Nobis autem reuelauit Deus per Spiritum suum: quia Spiritus omnia scrutatur, et ea que sunt alta Dei .



CAPUT LuI. De diuersis donariis ad constructionem tabernaculi.


1. Offeruntur autem uno studio et tamen diuersa donaria ad constructionem tabernaculi, iuxta quod scriptum est: Aurum, argentum, es, lapides pretiosi. Tum preterea byssum, coccum, hyacinthum, et purpuram, pelles arietum rubricatas, et pelles hyacinthinas, sed et ligna imputribilia, pilos quoque caprarum ad constructionem tabernaculi.

[1Kb] 2. Sed et quidquid in cultum et ad uestes sanctas necessarium erat uiri cum mulieribus prebuerunt, armillas, et inaures, et annulos, et dextralia, omne uas aureum in donaria Domini separatum est. Si quis habuit hyacinthum, purpuram, coccum bis tinctum, byssum, et pilos caprarum.

 3. Figura itaque prioris tabernaculi Ecclesie typus est. Per hec itaque munera significantur meritorum dona, quibus ornatur Ecclesia: fides eius auro comparatur, sermo predicationis argento. Quod uero que in ornamento, siue tabernaculo necessaria sunt, uiri cum mulieribus prebent, hoc significat quia intra Ecclesiam uirtutes fortium, que per uiros exprimuntur, et exigua opera infirmorum, que per mulieres intimantur, omnia locum inueniunt, et ad usus sancte edificationis accipiuntur.

4. Collatio uero ipsa non fit necessitate, sed sponte, quia fides spontanea est. Nam per armillas, que lacertos astringunt, prepositorum ualde laborantium opera demonstrantur. Per inaures subditorum obedientia exprimitur. Per annulos signaculum  secretorum ostenditur.

401 [1Kb] 5. Unde et quedam minus intelligentibus occultantes, quasi sub signaculo recondunt doctores, ne indignis quibusque Dei sacramenta credantur. Unde et iustus letatur, et dicit: In corde meo abscondi eloquia tua, ut non peccem tibi . Porro per dextralia opera bona et dextra commemorantur.

[1Kb] 6. Per uas aureum in donaria Domini separatum diuinitatis intelligentia accipitur, que tanto ab inferiorum amore disiungitur quanto ad sola que eterna sunt amanda subleuatur. Porro per hyacinthum spes celestium premiorum ostenditur. Per purpuram cruor ac tolerantia passionum amore regni perpetui exhibita declaratur. Per bis tinctum coccum  caritas demonstratur, que pro perfectione sui bis tingitur, quia Dei et proximi dilectione decoratur.

7. Per byssum immaculata carnis incorruptio, et splendidissimus sanctimonie candor ostenditur; byssus enim linum est candidum. Per pilos autem caprarum, ex quibus ciliciorum asperitas texitur,  dura penitentie afflictio designatur. Dum igitur alii per armillas et annulos forte magisterium exercent, alii per inaures et dextralia deuotam audiendi obedientiam rectamque operationem exhibent; alii per uas aureum preclaram subtilioremque Dei intelligentiam tenent; alii per hyacinthum, purpuram et coccum audita celestia sperare, credere, amare non desinunt, etiam que adhuc subtiliori intellectu minime cognoscunt; alii per byssum incorruptionem carnis offerunt; alii per caprarum pilos deplorant aspere quod libenter admiserunt.

8. Simul ex tanta diuersitate operum unum conficitur tabernaculum: sicut ex diuerso puluere unus compingitur globus terre, infusione Spiritus sancti rigatus. Iam porro ligna Sethim imputribilia omnes  sancti intelliguntur mente et corpore incorrupti, neque cum seculo pereuntes, sed permanentes eterni. Lapides quoque pretiosi, confessores, apostoli, sacerdotes, omnesque iusti.

[1Kb] 9. Quos etiam lapides uiuos beatus Petrus apostolus dicit: Ut sitis, inquit, lapides uiui, cedificati in templo Dei . Hec igitur 402 offeruntur omnia in tabernaculo Dei, ut nullus desperet salutem. Offert super hec et alius aurum, id est, sensum, et alius argentum, id est, eloquium, alius uocem eris. Sicque fiunt multa in tabernaculo, mensa scilicet, et candelabrum, altare, columne, bases, tabule, crateres, scyphi, thuribula, phiale, mortariola, emunctoria, paxilli, tentoria, quibus diuersitatibus tota illa tabernaculi, id est, Ecclesie pulchritudo  distinguitur.

10. Nam tabernaculum Ecclesia est, in qua est mensa, id est, unitas fidei, uel certe Scriptura sacra, qua uniuersi fideles spirituali cibo pascuntur. Candelabrum quoque cum septem lucernis Christus est cum septem Ecclesiis. Emunctoria quoque eius, hoc est, geminum Testamentum. Et columne, doctores sancti, fidei firmitate solidati. Necnon et bases, id est, prophete suo fundamine structuram gestantes Ecclesie.

11. Ibi etiam et tabule, apostoli predicationis latitudine dilatati. Siue tentoria, prepositi, uidelicet, et predicatores, qui exterius laborant contra huius seculi turbines. Sunt ibi et crateres, id est, distributiones donorum. Sunt et paxilli, hoc est, principes  Ecclesie, quibus pendent omnia genera populorum, quasi uasorum; scyphi quoque, doctrine eloquia, siue sensus.

12. Necnon et thuribula, uirtutes scilicet operum bonorum, uel orationes sanctorum, quibus odor suauitatis ascendit ad Dominum. Phiale quoque, apostoli et doctores pleni uitalibus aquis. Ibi lilia, uirginitatis candor, siue mortariola, laborum passionumque  tolerantie, quibus mortificantur membra penitentium, et he quidem species dispensationesque donorum sunt diuise per Spiritum sanctum fidelibus, ut in singulis distributionibus perfectum Christi tabernaculum construatur, in quibus habitet Deus in medio sanctorum.



CAPUT LuII. De unguento quo perungitur tabernaculum.

[1Kb] 1. Porro unguentum quo perungitur tabernaculum chrisma est, quo ungitur populus fidelis in Ecclesia, in quibus diuinitas 403 tanquam in tabernaculo habitat. Potest quidem intelligi hoc unguentum etiam uirtutes sanctorum, siue odor iustitie longe lateque diffusus. De quo dicit Apostolus: Deo autem gratias, qui triumphat nos in Christo Iesu,  et odorem iustitie sue manifestat per nos in omni loco .



CAPUT LuIII. De incenco composito.

[1Kb] 1. Incensum autem, quod ex quatuor odoratissimis generibus in maximam subtilitatem comminutis, id est, stacte, onyche, galbano, et thure componitur , hec in forma orationum fidelium constituta esse, beati Ioannis Apocalypsis ostendit. Et illi quidem uiginti quatuor seniores procidunt ante Agnum, habentes singuli citharas, et phialas aureas plenas incenso, que sunt orationes sanctorum .

[1Kb] 2. Quanquam et speciem quatuor elementorum horum quatuor odorum nature significare uideantur,  ut thus, quod perlucidum est, eri comparetur, stacte uero aquis, galbanus et onyx terre atque igni, ut per hec omnium que in celo, et infra celum, et in terra, et in aquis sunt, placitum Deo incensum sit hic creature laudis oratio.

[1Kb] 3. Sanguis autem ille, quo Moyses populum aspergit ac purificat, et tabernaculum Testamenti, et omnia que in eo erant, dicens: Sanguis hic, sanguis Testamenti, mirifice sanguinem Domini Iesu predicare monstratur, quo omnium credentium corda purgantur, quo fides Ecclesie signatur, quo omnis populus Ecclesie, id est, corpus omne tabernaculi sanctificatur, dicente Domino discipulis: Hic est sanguis meus Noui Testamenti, qui pro multis effundetur , ad implendum in ueritate id  quod per Moysem fuerat ostensum in imagine.



404 CAPUT LIX. De ueste pontificis.

1. Iam nunc indumenta pontificis que sint, queque potius significent, demonstrandum est. Sacerdos autem Aaron illum significat, ad quem dicitur: Tu es sacerdos in eternum secundum ordinem Melchisedech . uestis eiusdem sacerdotis Ecclesia  est, de qua dicit Apostolus: Ut exhiberet sibi gloriosam Ecclesiam, non habentem maculam aut rugam .

2. Quatuor colores, ex quibus uestis eius contexitur, meritorum est diuersitas, que intra sanctam Ecclesiam in Christi corpore rutilat. Poderem autem illam, id est, sacerdotalem lineam, incarnationem Christi accipimus, que de terra est, et significatur in pedibus. Linum enim de terra exoritur. Cidarim super caput eius, et auream laminam, splendorem diuinitatis intelligimus, ut unus atque idem secundum hominem podere, secundum Deum cidari ornatus esse uideatur.

[1Kb] 3. Feminalia uero illa quibus induitur castitatem corporis Christi et integritatem ostendunt. Cingulum  uero illud, quo sacerdotale pectus astringitur, chorus sanctorum uel concordia figuratur, qui in unitate fidei Christi amplectuntur. Tunica autem illa talaris, a capite usque ad plantas demissa, eadem est Ecclesia Christi, usque ad finem temporum permansura.

[1Kb] 4. Hec uestis fit tota hyacinthina. Hyacinthus enim ereo colore resplendet: scilicet ut omnis Ecclesia que sursum sunt sapiat, et tota ad amorem celestium surgat. Mala autem Punica in inferioribus posita, eiusdem Ecclesie unitatem declarant. Nam sicut in malo Punico sub unico exterius cortice multa interius grana muniuntur, sic innumeros sancte Ecclesie populos unitas fidei contegit, quos intus diuersitas meritorum tenet.

 [1Kb] 5. Tintinnabula autem inter mala granata consonantia intelliguntur 405 prophete, et doctores sancti, in medio Ecclesie collocati, quorum lingua, doctrine scientia resonans, tangit utrasque acies tintinnabuli, id est, partes legis et Euangelii. Hec autem tintinnabula in extremo uestimento sunt posita, idcirco ut de fine mundi et de uita futura disputantes nunquam sileant. Superhumerale autem pallium Saluatoris insinuat potestatem et regnum, sicut scriptum est: Principatus eius super humeros eius .

[1Kb] 6. Duo quoque lapides smaragdini, in superhumerali ad dextram et leuam positi, duo sunt populi: gentilis dexter; et Iudeus, qui fuit aliquando dexter, sinister; habentes in se sculpta nomina duodecim  patriarcharum, id est, ad imitanda uite exempla sanctorum apostolorum.

7. Alii eosdem duos lapides duo Testamenta dixerunt, siue litteram et spiritum, in quibus tenentur legis uniuersa mysteria: in dextra spiritus, in leua littera. Rationale uero pectori superpositum, quaterno lapidum distinctum ordine, sermonem figurat  euangelicum, qui quadruplicato ordine ueritatem fidei nobis et doctrinam Trinitatis exponit.

8. Cui conuenit in gemmis apostolicus sermo, tam uirtute quam numero. Hoc autem rationale duplex est, quia euangelice doctrine scientia aperta est et abscondita, simplex et mystica. Item idem sacerdos Christus non incongrue interpretatur in membris suis, et maxime in pontifice, qui moratur in sanctis, et offert uictimam pro populo carnem immaculati Agni sacro ore conficiens.

[1Kb] 9. Primo enim quod in Aaron pectore rationale iudicii uittis ligantibus imprimitur, significat ut sacerdotale cor nequaquam cogitationes fluxe possideant, sed ratio sola constringat. In quo etiam rationali duodecim lapides uigilanter adiunguntur,  ut duodecim patriarcharum nomina describantur. Ascriptos etenim sanctos patres semper in pectore ferre debet, quorum exempla imitari non cesset.

10. Et quod in utroque humero sacerdos uelamine superhumeralis astringitur, ut contra aduersa ac prospera uirtutum semper 406 ornamento muniatur. Et quod superhumerale ex auro, et hyacintho, et purpura, et bis tincto cocco, et torta fieri bysso precipitur, quanta sacerdos clarescere uirtutum diuersitate debeat demonstratur. In sacerdotis quippe habitu aurum fulget, dum intellectu sapientie emicat. Cui hyacinthus, quia ereo colore resplendet, adiungitur, scilicet, ut omne quod tractat ad amorem celestium surgat.

11. Huic admiscetur regalis purpura, ut suggestiones  uitiorum, ueluti ex potestate regia, comprimat. Coccus quoque bis tinctus ipsi superhumerali adiungitur, ut ante interni iudicis oculos omnia uirtutum bona ex caritate decorentur.

[1Kb] 12. Que caritas, quia in dilectione Dei et proximi pendet, quasi ex duplici tinctura refulget. Cui bis tincto cocco torta byssus adiungitur; de terra enim byssus nitenti specie oritur, per quod candens nitor et munditia corporalis castitatis designatur. Que uidelicet torta pulchritudini superhumeralis innectitur, quia tunc castimonia ad perfectum munditie candorem ducitur, cum per abstinentiam caro affligitur.

13. Siquidem et balteo precingitur, per quod renum incentiua et luxurie libidinum restringantur.  Tabernaculum autem sacerdos ingrediens in tunica tintinnabulis ambitur, ut uidelicet uoces predicationis habeat, ne superni inspectoris iudicium ex silentio offendat. Mala quoque Punica tintinnabulis coniunguntur, ut per eius doctrinam unitas fidei designetur.

14. Quod autem in primam partem tabernaculi  quotidie sacerdos ad immolandas hostias introibat, instantia nobis quotidiana precipitur, ut ab hoc loco, ubi populus Dei celestibus uocibus eruditur, nunquam abscedamus, sed quotidie confessionis et laudis spirituale sacrificium offeramus, id est, humilitatem animarum nostrarum, que sunt uere hostie, sicut scriptum est: Sacrificium Deo spiritus contribulatus .

15. Illud autem quod semel in anno pontifex, relicto populo, ingrediebatur in sancta sanctorum, ubi erat propitiatorium, significat Dominum nostrum Iesum  pontificem, qui in carne positus, 407 per totum annum erat cum populo, annum uidelicet illum, de quo dicit ipse: Euangelizare pauperibus misit me, et uocare annum Domini acceptum, et diem propitiationis .

16. Iste ergo semel in anno in die propitiationis intrat in sancta sanctorum, id est, completa dispensatione, penetrauit celos, intrans ad Patrem, ut eum propitium humano generi faciat, et exoret pro omnibus in se credentibus.



IN LEuITICUM.



408 CAPUT PRIMUM. De figuris hostiarum.


[1Kb] 1. Sequens Leuiticus liber hostiarum diuersitates exsequitur, quarum typus imaginem passionis Christi preferebat. Nam postquam ipse oblatus est, omnes ille hostie cessauerunt, que in typo, uel umbra eiusdem precesserant, prefigurantes illud sacrificium quod unus et uerus sacerdos obtulit, mediator Dei et hominum: cuius sacrificii promissiuas figuras in uictimis animalium celebrare ante oportebat propter emundationem futuram carnis et sanguinis; per quam unam uictimam fieret remissio peccatorum, de carne et sanguine contractorum, que regnum Dei non possidebunt, quia eadem substantia corporalis in celestem commutabitur qualitatem.

 [1Kb] 2. Ipse enim in uitulo propter uirtutem crucis offerebatur; ipse in agno propter innocentiam, in ariete propter principatum, in hirco propter similitudinem carnis peccati, ut de peccato damnaret peccatum; idem in turture et columba propter Deum et hominem, quia mediator Dei et hominum in duarum substantiarum coniunctione ostendebatur. Porro in similaginis conspersione credentium per aquam baptismatis collectam Ecclesiam, que corpus est Christi, perspicue demonstrabat.

409 [1Kb] 3. Nos autem moraliter munus Deo offerimus uitulum, cum carnis superbiam uincimus; agnum, cum irrationabiles motus et insipientes corrigimus; hedum, dum lasciuiam superamus; columbam,  dum simplicitatem mentis retinemus; turturem, dum carnis seruamus castitatem; panes azymos, dum non in fermento malitie, sed in azymis sinceritatis et ueritatis ambulamus .



CAPUT II. De igne sacrificii.


[1Kb] 1. Ignis autem in sacrificio figuraliter id significabat, uelut absorbens mortem in uictoria. In eo autem populo hec rite celebrata sunt, cuius regnum et sacerdotium prophetia erat uenturi regis et sacerdotis, ad regendos et sacrandos fideles in omnibus gentibus, et introducendos in regnum celorum et angelorum sacrarium ad uitam eternam.

[1Kb] 2. Huius itaque ueri sacrificii sicut religiosa predicamenta Hebrei celebrauerunt, ita sacrilega imitamenta pagani, quia que immolant gentes, ut ait Apostolus, demoniis immolant, et non Deo. Antiqua enim res est prenuntiatiua immolatio sanguinis, futuram passionem Mediatoris ab initio generis humani  testificans. Hanc enim primus Abel obtulisse in sacris litteris inuenitur.



CAPUT III. Quod mel in Dei sacrificio non offertur.

1. Quod autem mel in Dei sacrificio non offertur, indicat apud Deum nichil uoluptuosum, nichil suaue huius mundi placere, nichilque, 410 quod non habeat mordacis aliquid ueritatis. Unde et pascha cum amaritudinibus manducatur .



CAPUT Iu. Quod sal in omnibus sacrificiis admiscetur.

1. E contrario admisceri in omnibus sacrificiis sal iubetur, scilicet, ut omnia que in Christi honorem offerimus, sal rationis ac discretionis semper accipiant.



CAPUT u. Quod in sacrificium oleum offertur.


1. Quod uero in sacrificio oleum offerebatur, significat ut quidquid ad cultum Christi et deuotionem sanctorum impendimus, totum hilariter faciamus,  nichil, ut ait Apostolus, ex tristitia, aut ex necessitate. Hilarem enim datorem diligit Deus . Oleum enim hilaritatem significat, sicut scriptum est: Ut exhilaret faciem in oleo .



CAPUT uI. De quatuor generibus principalium oblationum.

1. In exordio autem Leuitici quatuor genera principalium oblationum describuntur, que in odorem suauitatis Domino offerri iubentur, id est, primum uitulus de armentis sine macula; secundum agnus de ouibus; tertium turtur et columba; quartum similago conspersa, azyma oleo uncta, clibano cocta. Reliqua autem sacrificia pro qualitatibus causarum in persona populi offerebantur.

2. Primum itaque sacrificium, id est, uitulus ex  armentis, Christum demonstrat, ex patriarcharum progenie descendentem. Hic aratro crucis sue terram carnis nostre perdomuit, atque Spiritus sancti semine uirtutum frugem ditauit. Iste uitulus sine macula est, quia sine peccato ad passionem ducitur. Offertur autem non 411 in tabernaculo, sed ad ostium eius, quia extra castra passus est Christus. Per filios autem Aaron sacerdotis offertur sanguis eius.

3. Quod de Anna et Caipha intelligitur, qui, consilium facientes, effuderunt sanguinem Christi. Secunda hostia, de ouibus agnus oblatus, idem Christus propter innocentiam figuratur. Hic est enim agnus qui apud Isaiam in sacrificium adducitur , et a Ioanne omnibus demonstratur, dicente: Ecce  Agnus Dei, ecce qui tollit peccata mundi . Bene ergo in sacrificio agnus offertur, ut innocentie et passionis Christi figura demonstraretur. Bene et hedus, quia per eius mortem auctor peccati diabolus agnoscitur iugulatus.

[1Kb] 4. Tertium sacrificium dicitur turtur et columba. Turturem carnem Christi esse manifestum est, Salomone dicente: Speciose gene tue, sicut turturis . Columbam Spiritus sancti figuram habere declarat Ioannes Baptista dicens: Super quem uideris Spiritum descendentem, sicut columbam, hic est Filius meus . Ac per hoc turturem et columbam, id est, carnem Christi Spiritui sancto sociatam per mysterium passionis sacrificium Deo in odorem suauitatis accipimus. Ista tria sacrificia offert  homo, id est, Christus iehsu.

5. Quartum autem anima offert, id est, Ecclesia offert sacrificium de simila. Simila Ecclesie catholice figuram prenuntiat, que ex conuenientibus membris, quasi simila, ex multis credentium granis collecta est, et legis et Euangeliorum mola in littera et spiritu separata, per aquam baptismatis adunata, chrismatis oleo peruncta, sancti Spiritus igne solidata,  et per humilitatem spiritus Deo hostia placens effecta. He sunt quatuor oblationes, quadriformem Christi et Ecclesie habitum demonstrantes.



CAPUT uII. De sacrificio eius qui sacramentum protulit, et obliuione transcendit.

[1Kb] 1. De eo autem qui iuramentum protulit, ut uel male, uel bene 412 quid faceret, atque hoc ipsum obliuione transcendit, dicitur: Offerat agnam de gregibus, siue capram, orabitque pro eo sacerdos et pro peccato eius. Sin autem non poterit offerre pecus, offerat duos turtures, aut duos pullos columbarum: unum pro peccato, et alterum in holocaustum. Iuramentum utique proferre est uoto nos diuine seruitutis alligare, et cum bona opera promittimus, bene  nos facere spondemus.

2. Cum uero abstinentiam cruciatumque carnis nostre uouemus, male ad presens nos nobis facere iuramus. Sed quia nullus in hac uita ita perfectus est, ut quamlibet Deo deuotus sit, inter ipsa quantulumcunque pia uota non peccet, pro peccato agna offerri de gregibus, siue capra precipitur.

[1Kb] 3. Quid enim per agnam, nisi actiue uite innocentia? quid per captam, que in summis extremisque sepe pendens rupibus pascitur, nisi contemplatiua uita significatur? Qui ergo se conspicit promissa hec, et proposita non implesse, in sacrificium Dei se studiosius debet, uel innocentia boni operis, uel sublimi pastu contemplationis accingere.

 [1Kb] 4. Et bene agna de gregibus, capra uero offerri de gregibus non iubetur, quia actiua uita multorum est, contemplatiua paucorum. Et cum hec agimus que multos agere et egisse conspicimus, quasi agnam de gregibus damus. Sed cum offerentis uirtus ad agnam capramque non sufficit, in remedio penitentis adiungitur, ut duo columbarum pulli, uel duo turtures offerantur.

5. Scimus quia columbarum pulli, uel turtures pro cantu gemitus habent. Quid ergo per duos columbarum pullos, uel duos turtures, nisi duplex penitentie nostre gemitus designatur? ut cum ad offerenda bona opera non assurgimus, nosmetipsos dupliciter defleamus, quia et recta non fecimus, et praua operati sumus.

 6. Unde et unus turtur pro peccato, alter uero offerri in holocaustum iubetur. Holocaustum namque totum incensum dicitur. Unum ergo turturem pro peccato offerimus, cum pro culpa gemitum 413 damus. De altero uero holocaustum facimus, cum pro eo quod bona negleximus, nosmetipsos funditus succendentes igne doloris ardemus.



CAPUT uIII. De filiis Aaron exstinctis.


1. Filii autem Aaron, qui, imponentes altari ignem alienum, igne diuino exusti sunt, illos significauerunt qui, Dei traditione contempta, alienas doctrinas appetunt, et magisteria humane institutionis inducunt. Quos increpat Dominus et obiurgat in Euangelio, dicens: Reiecistis mandatum Dei, ut traditionem uestram statuatis.

2. uidetur et ignem alienum incendere, quisquis, corporee uel secularis alicuius cupiditatis ignem in sacrario sui cordis accendens, audet altaribus Domini appropinquare. Que non recipiunt, nisi illius ignis accensionem de quo ait Dominus: Ignem ueni mittere in terram. Hoc igne nos Dominus iehsu  semper incendat, ut illuminemur in sensibus, ne flagremus in uitiis.



CAPUT IX. De discretione ciborum.

[1Kb] 1. Nunc autem de discretione ciborum subiiciendum est, ubi lex de mundis et immundis loquens, quedam animalia ad esum, quasi munda, concessit; quedam uero interdixit, quasi non munda. Primum enim sciendum est, quidquid a Deo creatum est, mundum esse, in ipsa institutionis auctoritate purgatum, et non esse culpandum, ne in Creatorem culpa reuocetur.

2. Deinde ad hoc filiis Isrel legem datam, ut per illam proficerent, et redirent ad mores quos, cum ante a patribus accepissent, in Aegypto propter  consuetudinem barbare gentis perruperant. Ergo, ut homines emendarentur, pecora culpata sunt, 414 scilicet, ut homines qui eadem uitia habebant equales pecoribus existimentur.

3. Nam in animalibus mores pinguntur humani, et actus, et uoluntates, ex quibus ipsi fiunt mundi uel immundi. Hec itaque munda esse dicit. Omne, inquit, quod habet diuisam ungulam, et ruminat, in pecoribus comedetis. Quod cum diceret, non pecora, sed mores hominum discernebat. Denique hi homines mundi sunt qui ruminant, qui in ore semper portant, quasi cibum, diuina precepta.

4. Hi et ungulam findunt, quia duo Testamenta legis et Euangeliorum credentes, firmo gressu innocentie iustitieque incedunt. Item Iudei ruminant  quidem uerba legis, sed ungulam non findunt: hoc est, quod nec duo Testamenta recipiunt, nec in Patrem Filiumque fidei sue gressus statuunt. Propterea immundi habentur,

5. Heretici quoque licet ungulam findant, in  Patrem, et Filium credentes, et duo Testamenta recipientes, sed quia doctrinam ueritatis in ore non ruminant, nichilominus et ipsi immundi sunt. Nam quod adiecit Scriptura dicens: Ex omnibus que gignuntur in aquis, et habent pinnulas et squamas, hec comedetis; quidquid autem pinnulas et squamas non habet, abominabile erit uobis.

[1Kb] 6. Nam qui in piscibus squamosi et cum pinnulis, pro mundis habentur, hispidi, et hirti, et fortes in fide, ac graues mores designantur hominum habentes pinnas contemplationis. Que autem sine his sunt, dicuntur immunda, in quibus leues, et lubrici, et infidi, et effeminati mores improbantur.

[1Kb] 7. Quid autem sibi uult quod lex dicit: Camelum non manducabis, nisi quod de exemplo animalis uitam  damnat informem, et criminibus tortuosam? Cum autem in cibum suem prohibet, 415 reprehendit cenosam utique, et luteam, ac gaudentem uitiorum sordibus uitam. Et cum leporem accusat, deformatos utique in feminas uiros damnat.

8. Quis autem corpus mustele cibum faciat? Sed furtum reprehendit. Quis lacertam? Sed odit uite incertam uarietatem. Quis postremo stellione uesci possit, ut hoc lex magnopere prohiberet? Sed maculas mentium exsecratur. Quis accipitrem, aut miluum, aut aquilam? Sed odit raptores uiolento scelere uiuentes.

[1Kb] 9. Quis uulturem? Sed exsecratur predam de aliena morte querentes. Sic et cum coruum prohibet, uoluptates uel magnitudinem uitiorum uetat. Passerem  quoque dum interdicit, intemperantiam coarguit. Quando noctuam, odit lucifugas uanitates. Quando charadrium et gersaulam, nimie lingue intemperantiam. Quando cygnum prohibet, ceruicis alte superbiam denotat. Quando uespertilionem, querentes tenebris noctis similes errores.

10. Hec ergo et his paria lex in animalibus exsecratur, que in illis non sunt criminosa, quia in hoc nata; sed in homine culpantur, quia contra naturam non ex institutione, sed ex errore quesita sunt. Sed fuit tempus aliquando antiquum quo iste umbre uel figure exercende erant a populo, uel gerende, ut abstinendum esset a cibis quos institutio quidem commendauerat, sed lex interdixerat.

11. uerum iam finis legis Christus aduenit, aperiens  clausa legis, et obscura reserans, atque omnia sacramenta, que nobis texerat antiquitas figuris, magister insignis, et doctor celestis et institutor, reserata ueritate patefecit. Sub quo dicitur: Iam omnia munda mundis, inquinatis autem et infidelibus,  nichil mundum, sed pollute sunt eorum et mens, et conscientia.

[1Kb] 12. Et alio loco: Quidquid uobis appositum fuerit, manducate; ex quibus constat, omnia ista iam suis benedictionibus reddita, que carnali populo fuerant pro moribus interdicta. Cauendum est autem ne quis licentiam istam putet in tantum esse permissam, 416 ut et immolata simulacris possit manducare; quantum enim ad creaturam Dei pertinet, omnia munda sunt; sed cum demonibus immolata fuerint, inquinata fiunt, unde et Apostolus ait: Si quis autem uobis dixerit: Hoc immolatum est idolis, nolite manducare .



CAPUT X. De immunditia partuum.

 1. Sequitur questio de immunditia partus et contagione lepre. Ait enim: Mulierem que concepit semen, et peperit masculum, septem diebus esse immundam, octauo purificari.

2. Que autem feminam peperit, bis septem diebus in immunditia scribitur permanere. In talibus ergo quedam mysteria latentis arcani non est dubium contineri. Septimana enim huius presentis uite tempus uideri potest, quia in septimana dierum consummatus est mundus. In quo donec sumus in carne positi, ad liquidum puri esse non possumus, nisi octaua uenerit dies, quod est futuri seculi tempus.

[1Kb] 3. In quo tamen purgandus est ille qui uiriliter egit. Statim enim munda efficitur mater eius, que genuit eum. Purgatam namque uitiis carnem ex resurrectione  suscipiet. Qui nichil uero in se habuit uirile aduersus peccatum, sed remissus, et effeminatus permanserit in actibus suis, iste nec in presentis seculi hebdomada, nec in futura purgabitur ab immunditia sua.



CAPUT XI. De lepris.

1. Locutus est Dominus ad Moysen et Aaron, dicens: Homo in cuius carne et cute ortus fuerit diuersus color, siue pustula, aut quasi lucens quidpiam, id est, plaga lepre, adducetur ad Aaron sacerdotem, uel ad unumquemlibet filiorum eius. Qui cum uiderit 417 lepram in cute, et pilos in album mutatos colorem, plaga lepre est, et ad arbitrium eius separabitur. Lepra doctrina est falsa.

 2. Proinde leprosi non absurde intelliguntur heretici, qui, unitatem uere fidei non habentes, uarias doctrinas profitentur erroris, ueraque falsis admiscent, sicut et lepra ueris falsisque locis humana corpora uariando commaculat.

3. Huius scilicet lepre inuenimus legislatorem sex species in homine posuisse: primam capitis et barbe, secundam caluitii et recaluationis, tertiam carnis et cutis, quartam cutis et corporis, et cicatricis albe  cum rubore, quintam ulceris et cicatricis, sextam ustionis.

[1Kb] 4. In capite lepram portat, qui in diuinitatem Patris, uel in ipso capite, quod Christus est, peccat. Caput enim uiri Christus est . Hanc lepram habent Iudei, ualentiniani, Marcioniste, Photiniani, Manichei, Ariani, Sabelliani, Macedoniani, Anthropomorphite, Priscillianiste, Donatiste, Nestoriani, Eutychiani, qui omnes in caluaria lepram gerunt, quia erroris sui perfidiam aperta prauitate defendunt.

5. In barba lepram gerunt, qui de apostolis et sanctis Christi peruerse aliquid sentiunt, atque eos falsum quidlibet predicasse confingunt. Sicuti enim barba ornamentum est uiri, ita sancti apostoli et  doctores ornamentum prestant corpori Christi.

6. In caluitio lepram habent, qui Ecclesie detrahunt, sicut Carpocratiani, qui negant carnis resurrectionem, sicut Nouatiani, qui nuptias damnant, et peccantibus penitentiam negant; sicut Hierachite, qui inter alios errores regnum celorum paruulos habere non credunt; sicut Aeriani, qui uetant pro defunctis offerri sacrificium.

7. In carne et cute gerunt lepram, qui carnalia uel exteriora suadere conantur, ut Cerinthiani, qui resurrectionem futuram in carnis uoluptate existimant; sic Actiani, qui dicunt in fide manentibus, quamuis carnaliter uiuant, non posse computari peccata.

[1Kb] 8. In cicatrice sanati ulceris lepram portat, qui  post cognitionem Dei, et medicinam, et manifestationem fidei, quam a Christo 418 suscepit, rursum in ipsa cicatrice ascendit aliquod indicium erroris prioris, aut perfidia ueteris dogmatis.

9. In carne uiua lepram gestat, qui de anima, que uita est carnis, aliquod falsum existimat, sicut Luciferiani, qui dicunt animam de carnis substantia propagatam; sicut Arabici, qui animam simul cum corpore mori putant.

10. In cicatrice ustionis lepram habent Manichei, qui inani abstinentie cruciatu corpora sua exurunt, et per infidelitatem non munditiem inde, sed lepram gignunt. De talibus predicabat Apostolus: Discedent, inquit, quidam a fide, attendentes spiritibus erroris, et doctrinis demoniorum, in hypocrisi loquentium mendacium,  et cauteriatam habentium suam conscientiam, prohibentium nubere, et abstinere a cibis. quos Deus creauit ad percipiendum .

11. Sed adhuc adiecit colores leprarum, id est, pallidam, rubentem, albam, liuidam, nigram, florescentem. Itaque dum pallidam lepram dicit, imbecillem et fragilem fidem anime denotat, que, perdito colore integre sanitatis, erroris infirmitate languescit. Cum autem rubicundam lepram ostendit,  homicidii cruore mentem infectam denotat, et innuit.

12. Cum uero albam, illos hereticos qui se mundos appellant, siue reliquos, qui de falso merito gloriantur, sicut Pelagius et Nouatus. Cum autem macram uel liuidam lepram commemorat, inuidie et liuoris notas exsecratur. Cum uero nigram insinuat, sacrificiorum fumo et busto idololatrie denigratam conscientiam detestatur. Cum autem florescentem toto corpore, et cooperientem omnem pelliculam corporis a capite usque ad pedes dicit, auaritie crimen ostendit, quia nunc floridum et iucundum putatur hominem felicem ecce in hoc mundo et diuitem uideri in seculo.

13. Hec enim pestis auaritie omne hominum  genus, quasi totum corpus, crebro erroris contagio commaculat. Cum autem lepram que habet ruborem cum pallore permistum, eum hominem denotat qui, cum sit imbecillis animo, et mendax, facile in furorem prorumpit, et leuitate morum cito periurat; pallor enim mentientem linguam significat. Rubor autem iracundiam manifestat.

14. Est itaque lepra peccati, que sacrificiorum oblationibus emundatur, id est, contrito corde et humiliato: Sacrificium enim 419 Deo spiritus contribulatus . Est et idololatrie, que aqua diluitur baptismi. Est et hereticorum, que septem dierum purgatione extra castra habeatur, id est, per septiformis Spiritus agnitionem purificetur.

15. Est que uisu sacerdotis aufertur per doctrinam.  Genus autem lepre, quod mundari omnino non potest, eorum est qui in Spiritum sanctum peccant, nec dicunt penitentes posse consequi ueniam. De his ait ueritas: Qui peccauerit in Spiritum sanctum, non remittetur ei, nec in hoc seculo, nec in futuro .

[1Kb] 16. Quod uero iubetur leprosis ut exeant de castris, et sedeant foris, donec mundetur lepra eorum, intelligitur hereticos proiici debere ab Ecclesia, donec a proprio errore purgentur, et sic reuertantur ad Dominum. Eiusmodi uero dissutis tunicis, capite deoperto, et ore obuoluto, sedere iubentur, lepre mundationem exspectantes; dissutis tunicis, id est, omnibus secretis manifestatis. Capite deoperto, ut a cunctis eius denudatio uideatur. Ore clauso, ne  ulterius impia doceat, uel loquatur. Sed adhuc adiecit Scriptura lepram esse in uasis, in parietibus domus, in uestimento, in trama, in stamine.

17. Lepra in parietibus domus hereticorum congregatio denotatur, que per sacerdotem purgari iubetur. Lepra in uasculis, unicuique homini proprii corporis delicta. Lepra in stamine, uel in uestimento, peccata que extra corpus committuntur, uel que in ipso corpore perpetrantur.

 18. Stamen enim anima hominis intelligitur, et trama mollissimi corporis sensus. Quod uero leprosi in lege ad sacerdotem mittuntur, indicat pro emundatione hereticorum ante sacrificium Ecclesiam Domino offerre debere, et sic reconciliari unitati Ecclesie.



CAPUT XII. De sacerdote magno, et cultu eius.

[1Kb] 1. Dixit Dominus ad Moysen: Pontifex, id est, sacerdos maximus 420 inter fratres suos, super cuius caput fusum est oleum unctionis, et cuius manus in sacerdotio consecrate sunt, uestitusque est sanctis uestibus, caput suum non discooperiet, uestimenta non scindet, et ad omnem mortuum omnino non ingredietur.

2. Super patre suo quoque et matre non contaminabitur,  nec egredietur de sanctis, ne polluat sanctuarium Dei, quia oleum sancte unctionis Dei sui fusum est super eum. Ego Dominus: uirginem ducat uxorem. uiduam, et repudiatam, et sordidam, atque meretricem non accipiet, sed puellam de populo suo, ne contaminet semen suum.

3. Sacerdos maximus inter fratres suos hic est, de quo scribitur, cum resurrexisset a mortuis; uade ad fratres meos, et dic eis: Ascendo ad Patrem meum et ad Patrem uestrum, Deum meum et Deum uestrum . Super cuius caput fusum est unctionis oleum, iuxta quod propheta Dauid ait: Dilexisti iustitiam, et odisti iniquitatem; propterea unxit te Deus, Deus tuus, oleo letitie pre participibus tuis .

[1Kb] 4. Cuius consecrate sunt manus. Iste consecratas habet manus, dum eas in passione extendit pro expiatione totius seculi. uestimentum autem eius non scinditur, id est, non patitur diuidi in hereses et schismata Ecclesiam suam, que illi inherendo uestis est propria, cuius indumenti figura fuit tunica illa Iesu inconsutilis, sed per totum textilis, que in passione non scinditur, sed a possidente indiuidua seruatur.

5. Ad mortuum non accedat; quia peccatum non fecit, per peccatum enim mors intelligitur, sicut scriptum est: Anima que peccauit, ipsa morietur. In patre et matre non contaminabitur. In matre Christus non est pollutus, cum ante secula nasceretur de patre.

 6. Similiter in patre non est commaculatus, cum in seculum nasceretur ex matre. Solus enim in seculo mundus ingressus est, procedens ex utero uirginali sine contagione uirili. Nam nos omnes, dum peccamus, contaminamur in patre de quo creati sumus, si in heresim deuoluamur. Item in matre contaminamur, si credentes Deo in aliquo Ecclesiam ledi sinimus, uel libertatem matris celestis indigna peccati seruitute fedamus.

 421 7. De sanctis non discedat, quia per susceptionem carnis Christus sic descendit in mundum, ut nunquam desereret celum. uiduam repudiatam, aut meretricem non ducat uxorem, sed uirginem. uidua et repudiata est Synagoga; de qua loquitur Dominus per Isaiam dicens: Quis est hic liber repudii matris uestre, quo dimisi eam ? Meretrix autem heresis est, que multorum errori uel libidini patet; tales non copulantur Christo, nisi sola Ecclesia uirgo, que non habet maculam, aut rugam; de qua Apostolus ait: Despondi enim uos uni uiro uirginem castam exhibere Christo .

[1Kb] 8. Dicitur quidem et anima sponsa esse, sed illa que fidei simplicitate et actuum puritate incorrupta probatur et uirgo. Est et uidua anima que, discedens  a iugo legis, Euangelii precepta non seruat. Est etiam repudiata que peccando a Christi corpore separatur, etiam si non proiiciatur ab Ecclesia. Est et meretrix que ad se recipit amatores, id est, contrarias potestates, et demones, qui desiderium capiunt pulchritudinis eius.

9. Pulchra namque a Deo creata est anima, et satis decora, que imaginem habet, et similitudinem Dei. Dehinc sequitur: De genere suo ducat uxorem, animam scilicet, que ei fide coniungitur. Nec contaminabit semen suum, id est, uerbum Dei, quod in Ecclesia predicatur, sicut in Euangelio scriptum est: Ne dederitis sanctum canibus, neque mittatis margaritas ante porcos, ne conculcent eas pedibus suis .

 10. Hucusque que de summo sacerdote predicta sunt mystice ad Christum pertinuerunt. De hinc ea ipsa sic interpretantur in membris suis, et maxime in sacerdotibus, ad quos pertinent spiritualia sacramenta. Qui etiam quantis polleant priuilegiis breuiter percurrendum est.

11. Dicit enim de eo: Caput suum non discooperiet, id est, ut sacramenta Christi, qui caput eius est, uelamento mysteriorum honoret. uestimenta sua non scindet, ne in heresim uel schismata transeat. Super omnem animam que mortua est non ingrediatur, ad omne peccatum quod ad mortem pertinet non accedat. Super patre suo et matre non inquinabitur, scilicet, ne tanta indulgeat pietate parentibus, ut Dominum suum offendat et creatorem,  422 neque ita misereatur propinquis, ut erga Deum uideatur culpabilis.

[1Kb] 12. Quanti enim episcopi, quanti monachi, dum curam gerunt parentum, suas animas perdiderunt! De sanctis non egrediatur, ut semper in opere et cogitatione sancta moretur. Qui enim loquitur quod otiosum et reprehensione dignum est, de sanctis egreditur, et polluit sanctificationem Dei, quia non  incedit ut seruus Christi. uiduam, et repudiatam, et meretricem non ducat uxorem, sed uirginem; id est, nichil de ueteri homine et pristina uoluptate amplectatur, sed uitam omni puritate florentem possideat. De genere suo ducat uxorem, utique uitam amplectatur sanctorum, quorum per fidem proximus est.

13. Inter hec precipitur iisdem ut ministrantes in templo uinum et siceram non bibant, ne ebrietate, et crapula, et curis huius uite pregrauentur corda eorum, nec partem habeant in terra, nisi solum Deum, ne, dum de terrenis cogitant, superna obliuiscantur. Ab huius quoque conuiuio iubentur uicinus, et mercenarius separari, et seruis tantum ciborum dari reliquias.

 [1Kb] 14. uicinus hereticus est, qui proximum se titulo christiani nominis asserit; mercenarius Iudeum ostendit, qui fructum obseruantie legis carnaliter querit. Cum istis ergo sacerdos Dei non participet Euangelii pabulum, quod est ad refectionem animarum, sed tantummodo cum seruis Christi. Datur de his que superferuntur altariis, sacerdoti pectus, et brachium dextrum: in pectore legis mundas cogitationes accipimus, doctrineque notitiam; in brachio dextro opera bona ad pugnam contra diabolum, et armatam manum, ut quod corde conceperit, operum exemplo perficiat. Datur ei et de priuato maxilla, ut eloquentiam habeat. Datur et de uictimis uenter, cuius indicio discat luxuriam exstinguere, et contemnere gulam.



423 CAPUT XIII. De sacerdotibus qui non offerunt sacrificium.


[1Kb] 1. Inter hec iubetur ipsis sacerdotibus ut nulla debilitate insignes sint, ne cecus, ne claudus, uel paruo, aut grandi, uel torto naso, ne fracto pede aut manu, ne gibbosus, nec lippus, nec albuginem habens in oculo, nec iugem scabiem, ne impetiginem in corpore, ne ponderosus. Que omnia referuntur ad anime uitium; mores enim in homine, non natura damnatur.

2. Nam cecus sacerdos est, quia Scripture scientiam non intelligit, et quo gressum doctrine uel operis porrigat per ignorantiam nescit. De talibus scriptum est per Isaiam: Speculatores eius ceci omnes . Claudus quidem est, qui intelligit  quid docere debeat, sed tamen precepta que docet non implet. Paruo autem naso est qui ad tenendam mensuram discretionis idoneus non est.

3. Grandi et torto naso est furibundus, et minax cum superbie arrogantia uel immoderata discretione. Fracto autem pede uel manu est qui uiam Dei quam docet pergere non studet. Gibbosus quoque sacerdos est quem terrene cupiditatis pondus deprimit,  et tardius ad superna intendit. Lippus uero est cuius ingenium ad cognitionem ueritatis emicat, sed hoc carnaliter uiuendo obscurat. Albuginem quoque habet in oculo qui arrogantia sapientie seu iustitie cecatur.

4. Iugem uero scabiem habet cui carnis petulantia sine cessatione dominatur. Impetiginem quoque habet in corpore qui auaritia uastatur in mente. Que, nisi in paruo compescitur, nimirum sine mensura dilatatur. Ponderosus uero est qui, etsi turpitudinem non exercet opere, sed ab hac cogitatione continua sine moderamine grauatur in mente. Talis nec sancta ingredi, nec nomen antistitis poterit possidere, quia et terrenis desideriis grauatur, et expers est scientie ueritatis.



424 CAPUT XIu. De ablutione Aaron et filiorum eius.


1. Preterea quid sit illud quod iuxta precepta Dei lauisse Aaron et filios eius legitur Moyses? Iam tunc purgationem mundi et rerum omnium sanctitatem baptismi sacramentum significabant.

[1Kb] 2. Non accipiunt uestes, nisi prius lotis sordibus, nec ornantur ad sacra, nisi in Christo noui homines renascantur. Quod autem Moyses lauat, legis indicium est. Preceptis enim Dei lauandi sumus; et cum, parati ad induendum Christum, recte tunicas pelliceas deposuerimus, tunc induemur ueste linea, nichil in se mortis habente, sed tota candida, ut de baptismo consurgentes, cingamus lumbos in ueritate, et tota peccatorum pristinorum turpitudo celetur.  Unde et Dauid: Beati, inquit, quorum remisse sunt iniquitates, et quorum tecta sunt peccata .



CAPUT Xu. De oblatione pro sacerdotis delicto.

1. Quid autem sibi uelit lex imaginaria que iubet uitulum pro peccato sacerdotis immolari, et sanguine eius septies digito sacerdotis populum aspergi? Deinde duos hircos offerre debere: unum, in quo sors Domini uenit, occidendum esse, et sanguine eius, uel de sanguine uituli digito sacerdotis populum aspergendum; alterum uero, in quo omnia peccata et maledictiones totius populi imponende essent, in locum desertum perducendum, ibique dimittendum?

[1Kb] 2. Sed prius est necesse uituli sacrificium pandere,  et tunc etiam et hircorum causam mysteriaque eorum narrare. uitulus itaque hic qui pro peccato sacerdotis et totius populi emundatione 425 occidi iubetur, figuram Domini et Saluatoris nostri Iesu Christi in semetipso portabat, qui non solum pro peccatis sacerdotalis populi, uerum et pro omni genere humano cunctisque nationibus, Deo Patre permittente, est immolatus, sicut Apostolus ait: Qui filio suo non pepercit, sed pro omnibus nobis tradidit illum .

 3. Merito et hoc in loco de eius uituli sanguine septies populus digito sacerdotis aspergi iubetur, ut redemptio et purificatio nostra in Christi sanguine collata per gratiam septemplicis spiritus demonstraretur. Duo autem hirci duorum populorum figuram aperta ratione demonstrauerunt, propter originalem peccati preuaricationem, hircorum formam gerentes.

4. Quorum est similitudo in Euangelio, hedi, id est, peccatores ad sinistram futuri . Sed ex his qui in Christum credidissent, et penitentiam delictorum suorum toto corde egissent, baptismi gratiam consecuti, hi in similitudinem unius hirci, qui in sortem Domini uenit, figuram accipiunt. Cuius sanguis cum sanguine uituli permisceri iubetur, ut,  consortes passionis Christi effecti, participes glorie ipsius efficiantur.

5. Sed quid est hircum in sortem Domini uenire, nisi ut populus credentium, cuius ille figuram habebat, consors et coheres Domini haberetur in regno, sicut Apostolus ait: Heredes Dei sumus, coheredes autem Christi? Alius uero hircus, qui in sortem Domini non uenit, similitudinem tenet infidelium, qui nunquam in Christum credere uoluerunt. Hi utique accipiunt maledictionem totius populi, et omnes iniquitates humani generis, et proiiciuntur in desertum locum.

6. Sed quid est omnes iniquitates, et maledictiones accipere, nisi quia omnia peccata, que ab Adam usque ad Christum humanum genus admisit, illi soli  sunt percepturi, qui nec credere in Christum, nec expiari Christi sanguine uoluerunt? Et sic onusti et pregrauati iniquitatibus et maledictionibus totius populi, id est, humani generis, in desertum locum proiicientur, id est, in tenebras exteriores, ubi fletus et stridor dentium, et in stagnum ignis, quod est gehenna, ubi ignis eorum non exstinguetur, et uermis eorum non morietur.



426 CAPUT XuI. De pecoribus que non offeruntur in sacrificio.

1. Diuersitas uictimarum, et que uel offerri debeant, uel non offerri, in hoc libro Leuitico dinumerantur. Sed per comparationem pecorum conuersatio hominum demonstratur. Homo qui obtulerit uictimam pacificorum Domino, uel uota soluens, uel  sponte offerens, tam de bobus quam de ouibus animal immaculatum offerat, ut acceptabile sit; omnis macula non erit in eo.

2. Si cecum fuerit, si fractum, si cicatricem habens, si papulam, si scabiem, uel impetiginem, non offeretis ea Domino, neque adolebitis ex his super altare Domini: bouem et ouem, auribus et caudis amputatis, uoluntarie offerre potes, uotum autem ex his fieri non potest. Omne animal quod uel contritis, uel tonsis, uel sectis, ablatisque testiculis est, non  offeretis Domino, et hoc in terra uestra omnino non facietis.

3. De manu alienigene non offeretis panes Deo uestro, nec quidquid aliud dare uoluerit, quia corrupta et maculata sunt omnia, non suscipietis ea. Primum reiicitur a sacrificio maculosum animal, uel uarium, id est, homines, in quibus diuersitas est peccatorum, et nunc in libidine et cupiditate, nunc in diuersis criminibus demutantur. Reiicitur quidem et cecum animal, id est, qui nec Deum uidet, nec opera eius facit.

[1Kb] 4. Fractum quoque, id est, uitiis carnalibus uexatum ac collisum. Reiicitur et cicatricem habens, qui non digna satisfactione penitentie uulnera peccatorum deplorat, sed adhuc ueteris morbi signum per  desideria uoluptatis interius gestat. Reprobatur et lingua amputatum, qui Dominum non confitetur, neque diuinam legem meditatur.

[1Kb] 5. Reiicitur et papulam habens, qui pruritu libidinis et ardore concupiscentiarum exestuat. Similiter et scabiosum, qui peccatum carnis perficit contagione operis. Iam uero impetiginem habens 427 hereticorum figurat collectionem, que frequenter se in Ecclesie corpus immergit, et, ut impetigo, liuorem facit. Porro aure amputati sunt qui uerbo Dei non obediunt, non faciendo que iussa sunt.

6. Qui uero caudam habet amputatam, ille est qui bonum quod incipit perseueranti fine non perficit. Porro desectum, uel testiculis amputatum, indicat eos qui cum corpore uiri sint, turpitudinis usu effeminantur.  His ergo criminibus inuoluti, a sacrificio Domini reprobantur, nec efficiuntur consortes passionis Christi, nec celestis sanctificationis participes.



CAPUT XuII. De ceteris ceremoniis.

[2Kb] 1. Sed neque panes alienigene offeruntur Domino, et doctrine hereticorum, uel studia superstitiosa  secularium litterarum, que, quia extra fidem sunt, et aliena putantur. Tales enim repudiantur hostie a Domino, et reiicitur huiusmodi sacrificium ab Ecclesia catholica.

[1Kb] 2. Nunc uero iam de quibusdam ceremoniis quid spiritualiter in 428 his habeatur dicendum est. De quibus etiam et Iudei scrupulosissime querunt, dicentes: Cur eas Christiani non student obseruare, cum Christus uenerit non legem soluere, sed adimplere? Queritur ergo cur iam non circumcidatur carne Christianus, si Christus non uenit legem soluere, sed adimplere.

[1Kb] 3. Respondetur: Ideo iam non circumciditur Christianus, quia id quod eadem circumcisione prophetabatur iam Christus impleuit. Exspoliatio enim carnalis  generationis, que in illo facto figurabatur, iam Christi resurrectione adimpleta est, et quod in nostra resurrectione futurum est, sacramento baptismi commendatur. Si enim Iudei resurrectione Domini iustificarentur, cuius resurrectionis iterum, post diem tamen Sabbati, hoc est, post septimum, octauus fuit, profecto spoliarentur carnali uelamento mortalium desideriorum, et cordis circumcisione gaudentes, adumbratam figuratamque non iam in carne exprimerent.

[1Kb] 4. Cum queritur Sabbati otium cur non obseruet Christianus, si Christus non uenit legem soluere, sed adimplere, respondetur: Imo et id propterea non obseruat Christianus, quia quod ea figura prophetabatur iam Christus impleuit; in illo quippe habemus Sabbatum, qui dixit: uenite ad me, omnes qui  laboratis et onerati estis, et ego uos reficiam. Tollite iugum meum super uos, et discite a me quia mitis sum et humilis corde, et inuenietis requiem animabus uestris .

[1Kb] 5. Cessationem ergo Sabbatorum iam quidem superuacue ducimus obseruare ex quo spes reuelata est nostre quietis eterne. Cum queritur quare non obseruet  seruet differentiam ciborum, que in lege precipitur, si Christus non uenit legem soluere, sed adimplere, 429 respondetur: Imo propterea non obseruat eam Christianus, quia quod in illius figuris prophetabatur Christus impleuit, non admittens ad corpus suum  quidquid per illa animalia in moribus hominum significatum est.

6. Cum queritur quare Christianus non, animalibus immolatis, carnis et sanguinis sacrificium offerat Deo, si Christus non uenit legem soluere, sed adimplere, respondetur: Imo propterea magis hec Christianus iam offerre non debet, quia ea que talibus rerum figuris illi prophetabant immolatione carnis et sanguinis sui Christus impleuit. Nam de sacrificiis  eorumdem animalium quis nostrum nesciat magis ea peruerso populo congruenter imposita, quam Deo desideranter oblata?

[1Kb] 7. Sed tamen in his figure nostre fuerunt, quia nostra emundatio et Dei propitiatio nobis in sanguine nulla. Secundum figuram illam ueritas Christus est, cuius sanguine redempti sumus. Cum queritur cur azyma non obseruet Christianus, si non uenit Christus legem soluere, sed adimplere, respondetur: Imo propterea magis non obseruat Christianus hec, quia quod illa figura prophetabatur, expurgato ueteris uite fermento, nouam uitam demonstrans impleuit Christus. Quapropter non manducare azyma per statutos septem dies tempore ueteris Testamenti  peccatum fuit; tempore autem Noui Testamenti non est peccatum.

[1Kb] 8. Sed in spe futuri seculi, quam habemus a Christo, qui et animam nostram induens iustitia, et corpus nostrum induens immortalitate, totos nos innouat, credere aliquid ex ueteris corruptionis 430 necessitate atque indigentia nos passuros, uel acturos, semper peccatum est, quandiu uoluuntur isti septem dies quibus peragitur tempus. Sed hoc ueteris Testamenti temporibus in figura occultatum, a quibusdam sanctis intelligebatur; tempore autem Noui Testamenti in manifestatione reuelatur, populis predicatur. Unde Scriptura ipsa tunc erat pareceptum, nunc testimonium.

[1Kb] 9. Cum queritur cur de carne agni Christianus  pascha non celebret, si Christus non uenit legem soluere, sed adimplere, respondetur: Imo Christianus iam sic pascha non celebrat, quia quod illa figura prophetabatur Agnus immaculatus sua passione Christus impleuit. Cum queritur quam ob causam neomenias in lege mandatas non celebrat Christianus, si Christus non uenit legem soluere, sed adimplere, respondetur: Imo iam propterea Christianus istas non celebrat, quia propter quod prenuntiandum celebrabantur Christus impleuit. Celebratio enim noue lune prenuntiabat nouam creaturam, de qua dicit Apostolus: Si qua igitur in Christo noua creatura, uetera transierunt, et facta sunt omnia noua.

10. Cum queritur cur illa singularum quarumque immunditiarum baptismata que in lege precipiuntur  non obseruet Christianus, si legem Christus non uenit soluere, sed adimplere, respondetur: Inde potius hec non obseruat Christianus, quia futurorum figura erant, quam Christus impleuit. uenit enim consepelire nos sibi per baptismum in mortem, ut quemadmodum Christus resurrexit a mortuis, sic et nos in nouitate uite ambulemus.

[1Kb] 11. Cum queritur qua causa scenopegia non sit solemnitas Christianorum, si lex a Christo adimpleta est, non soluta, respondetur tabernaculum Dei fideles esse, in quibus caritate sociatis, et quodammodo compactis, habitare dignatur. Et ideo magis illud non obseruari a Christianis, quia iam Christus in Ecclesia sua quod illa figura prophetice promittebat impleuit. Scenopegiam non celebrare aliquando  peccatum fuit, nunc non est peccatum; tabernaculum autem Dei, quod est Ecclesia, non compaginari, semper peccatum est; sed quod tunc agebatur sub precepto figurato, 431 nunc legitur in testimonio reuelato. Nam et illud, quod tunc factum est, non diceretur tabernaculum testimonii, nisi alicui ueritati, que suo tempore declaranda erat, quamdam congruentiam attestaretur.

[1Kb] 12. Cum queritur que cause essent septimum annum remissionis, siue iubileum non obseruari, in quo canebant tube, et reuertebantur omnes ad antiquam possessionem, respondetur iubilei figuram eterne beatitudinis requiem significare. Sicut enim dies septimus feriatus esse precipitur, ut eterna  per eum requies designetur, sic in iubileo, qui in annorum curriculo septenario numero septies replicato, et monade addita, in quinquagenarium ducitur, perpetue beatitudinis secura requies intimatur.

[1Kb] 13. Quando in uoce archangeli, nouissima clangente tuba resurgentibus cunctis, reuertitur ad omnes  antiqua possessio carnis, tunc reuertetur Adam ad antiquam terram carnis sue, in qua inhabitauit. Tunc Abel ad terram suam, de qua eiectus est per Cain. Tunc Ne, Abraham, Isaac, et Iacob, sed et omnes anime mortalium tunc recipient corpora sua, a quibus exierunt, ut possideant ea in eternum.



432 IN NUMEROS.



PRAEFATIO.


1. Ideo hic liber unus ex quinque libris Moysi Numeri appellatus est, eo quod egresse multitudinis Isrelitice ex Aegypto in eodem perfectorumque uirorum computatio et numerus teneatur insertus.

2. In quo etiam profectiones eorum et mansiones a finibus Aegypti usque ad locum et tempus in quo Moyses defunctus est numerantur. In quo et dies dedicationis tabernaculi, et oblationum modus, non sine mystici numeri sacramento et ratione dinumeratus est.

[1Kb] 3. Catalogus autem mansionum filiorum Isrel a prima usque ad ultimam numerantur simul quadraginta et due. De quibus Mattheus loquitur: Ab Abraham usque ad Dauid generationes quatuordecim, et a Dauid usque ad transmigrationem Babylonis generationes quatuordecim, et a transmigratione Babylonis  usque ad Christum generationes quatuordecim , id est, generationes simul quadraginta et due.

4. Per has currit uerus Hebreus, qui de terra festinat transire ad celum, et Aegypto seculi derelicta, terram repromissionis ingreditur; nec mirum si illo numeri sacramento perueniamus ad regnum celorum, sub quo Dominus atque Saluator a primo patriarcha peruenit ad uirginem, quasi ad Iordanem, que, pleno gurgite fluens, Spiritus sancti gratiis redundauit.



433 CAPUT I.

[1Kb] 1. Prima mansio est Ramesses urbs, que in extremis finibus Aegypti erat, in qua populus congregatus exiit in desertum altera die post pascha in conspectu Aegyptiorum. Ramesse interpretari quidam commotionem, uel tonitruum, putauerunt, quia cum commoti fuerimus ad euangelicam tubam, et excitati  tonitruo gaudii, eximus in mense primo, quando hiems preteriit, quando ueris exordium est, quando cuncta renouantur.

 [1Kb] 2. Eximus quinta decima die mensis primi, in crastinum pasche, pleno mensis lumine, post esum agni immaculati, calceatos pedes habentes de Euangelio, uel Apostolo, et accinctos lumbos de pudicitia, et baculos in manibus preparatos .



CAPUT II.

[1Kb] 1. Secunda mansio est Socoth, in qua coquunt panes azymos, et primum tendunt tabernacula. Unde et locus nomen accepit. Socoth quippe interpretatur tabernacula, siue tentoria. Cum ergo exierimus de Aegypto, id est, a seculo, primum tabernacula figamus, scientes nobis ad ulteriora pergendum, et ad sanctam terram celestem iter accelerandum.



CAPUT III.

[1Kb] 1. Tertia mansio est Ethan, que est in extremo solitudinis, in qua primum uidetur Dominus precedens populum in columna ignis. Ethan sonat fortitudo,  siue perfectio. Preparemus ergo nobis fortitudinem assumentes perfectum robur, ut inter errorum 434 tenebras et confusionem noctis scientie Christi lumen appareat. Dies quoque noster nubem habeat protegentem, ut his ducibus ad terram sancte promissionis peruenire ualeamus.



CAPUT Iu.

[1Kb] 1. Quarta mansio est Phihahiroth, quod est contra Beelsephon. Phihahiroth interpretatur os nobilium. Proinde assumpta fortitudine, nobilitemur in Domino, contemnentes et Beelsephon, qui interpretatur dominus aquilonis, eiusque superbiam declinemus.

[1Kb] 2. Ab hac mansione profecti filii Isrel transierunt per medium mare in desertum, uideruntque Pharaonem cum suo exercitu submersum, preeunte Maria precinente in tympanis.



CAPUT u.

 [1Kb] 1. Quinta mansio est Marah, ad quam uenerunt filii Isrel, transito Rubro mari post triduum. Marah autem interpretatur amaritudo; post predicationem  enim Euangelii et tabernacula transmigrantium, post assumptam fortitudinem fidei, et post baptismum atque uictoriam rursus uenitur ad amaritudinem, ut uoluptas atque luxuria uite amaritudine terminetur, et per crucis lignum, quasi per cruciatum, iterum suauitas compensetur.



CAPUT uI.

[1Kb] 1. Sexta mansio est Helim, ubi erant duodecim fontes aquarum, et septuaginta palme, in figura duodecim apostolorum, et septuaginta discipulorum secundi ordinis: de quorum fontibus doctrine potum haurimus, et dulces fructus uictorie carpimus. Unde et bene Helim uertitur in arietes fortes; ipsi enim sunt robusti principes gregis, duces ouium, doctores gentium.



435 CAPUT uII.


[1Kb] 1. Septima mansio est iterum ad mare Rubrum, quod est baptismi typus, cruore Domini consecratus. Queritur hic quomodo post transitum Rubri maris, et fontes amaros, et Helim, rursus ad mare Rubrum uenerint? nisi forte in itinere pergentibus sinus quidam maris occurrit, iuxta quem castrametati sunt.

2. Aliud est enim transire mare, aliud in proximo figere tabernacula. Ex quibus monemur post euangelicam disciplinam, et cibos dulcissimos triumphorum, apparere nobis interdum mare, et preterita discrimina poni ante oculos.



CAPUT uIII.

1. Octaua mansio est in solitudine Sin, qua tenditur usque ad montem Sinai. Interpretatur autem  Sine rubus, uel odium, quia postea quam uenerimus in locum Ecclesie, de qua Dominus nobis sit locuturus, grande odium meremur inimici.



CAPUT IX.

1. Nona mansio est in Depheca, que dicitur pulsatio, iuxta quod Dominus ait: Pulsate, et aperietur uobis . Sensusque est manifestus, quia postquam uenerimus ad locum Ecclesie, incipimus sacramenta pulsare.



CAPUT X.

[1Kb] 1. Decima mansio est in Alus, quod interpretatur fermentum, quod tollens mulier commiscuit farine satis tribus, donec fermentaretur totum . In hac solitudine murmurat populus propter famem, accepitque uespere coturnicem, et mane alterius diei  manna. Et nota, in decima mansione manna tribui,  id est, post Decalogi perfectionem angelorum panem manducari.



436 CAPUT XI.

[1Kb] 1. Undecima mansio est in Raphidin, que interpretatur dissolutio fortium, uel remissio manuum. In hac sitienti populo fons de petra Oreb in similitudinem Christi aquam erupit. Ibi iehsu in typo Saluatoris contra Amalech militat, et in signo crucis demonum aduersum nos tentamenta surgentia deuincuntur.

[1Kb] 2. Ubi uenit Iethro cognatus ad Moysen, dans consilium septuaginta seniorum, et in typum Ecclesie ex gentibus congregate, legis imminutio euangelio suggerente completur. Pulchre autem dissolutio ac sanitas fortium Raphidin dicitur, uel propter dissipatum Amalech, uel propter sanatum Isrel.



CAPUT XII.


[1Kb] 1. Duodecima mansio est in solitudine Sinai: statim tibi ueniat in mentem apostolicus numerus. Sinai quippe interpretatur rubus, quo significatur Ecclesia, in qua nobis apostoli predicant. In hac mansione Moyses ascendit ad Dominum, ibique descendit Dominus in montem Sinai, dans legem populo suo. Ibi fabricatur tabernaculum, ibi precipitur uarietas hostiarum, uasorum diuersitas, indumenta pontificis, sacerdotum ac leuitarum ceremonie.

2. Ibi numerus populorum et Leuitarum, et per singulas tribus populi distributio. Oblationes quoque principum in hac mansione 437 descripte sunt. Due quoque argentee tube ad promouenda castra ibidem fieri iubentur.

 [1Kb] 3. Ibique precipitur immundis, et iis qui primo mense pasche interesse non potuerint, ut secundo mense conueniant. Sed quid sibi uelit quod hi qui longius habitabant, uel immundi in anima fuerant, in secundo mense pascha iussi sunt facere? Quo nimirum in typo intelliguntur populi gentium, qui cum, omnibus demonibus fornicati, immundi uidebantur in anima, salubri uero confessione mundati, ad secundam natiuitatem, quasi ad secundum mensem, transire precipiuntur.

[1Kb] 4. Iubetur quoque in hac mansione Nazareis, ut uinum, et siceram, et omne, quod de uuis est, non bibant, nec comedant, nec uuam quidem passam, uel acetum, quod est ex uino. Sed in Prouerbiis precipitur  potentes, qui iracundi sunt, ut uinum non bibant,  ne cum biberint, obliuiscantur sapientie .

[1Kb] 5. Quid ergo Nazareorum nomine, nisi abstinentium continentiumque uita designatur? His in uino luxuria prohibetur, in sicera omnis uoluptas terrena. Sicera enim ex diuerso conficitur genere, sicut uoluptas ex diuersa uitiorum oritur colluuie; illi enim uinum non bibunt, et siceram bibunt, qui ad decipiendos homines umbras quasdam et imagines se simulant habere uirtutum.

[1Kb] 6. Uua passa illi uescuntur, qui propter humanos oculos abstinentie pallore inficiuntur, ut gloriam captent ab hominibus. Acetum autem hi bibunt qui post uite sanctitatem in uetustatem preteritorum uitiorum labuntur, et corruptione ueteris nequitie  delectantur. Precepit itaque Deus ut qui sanctitatis induerint titulum cunctis his careant uitiis, nullamque huiusmodi perturbationem appetant, que statum mentis euertat.

7. In hac mansione proiiciuntur de castris leprosi, fluxi et immundi. Leprosi heretici, fluxi cogitatione, immundi opere, ut tanquam coinquinati et morbidi a castris Ecclesie separentur, ne contagione morum suorum uitam polluant innocentium.

438 8. Ibi ab anno uicesimo annumerantur populi, qui ad prelium eliguntur. Sed cur ab anno uicesimo, nisi quia ab hac etate contra unumquemque uitiorum bella nascuntur? Ideoque ad pugnam eliguntur, ut habeant contra libidinem conflictum, ne luxuriis superentur.

 [1Kb] 9. Ibi etiam ab anno uicesimo et quinto Leuite tabernaculo seruire mandantur, et a quinquagenario custodes uasorum fiunt. Quid enim per annum quintum, ac uicesimum, in quos flos iuuentutis oboritur, nisi ipsi contra unumquemque uitiorum bella signantur? Et quid per quinquagenarium, in quo et iubilei requies continetur, nisi interna quies edomito bello mentis exprimitur? Quid uero per uasa tabernaculi, nisi fidelium anime designantur?

10. Leuite ergo ab anno uicesimo et quinto tabernaculo seruiunt, et quinquagenario uasorum custodes fiunt, ut uidelicet qui adhuc impugnantium uitiorum certamina per consensum delectationis tolerant aliorum curam suscipere non presumant. Cum uero tentationum bella subegerint, cum apud se iam  de intima tranquillitate securi sunt, animarum sortiantur custodiam.

 [1Kb] 11. Sed quis hec prelia sibi perfecte subigat, cum Paulus dicat: uideo aliam legem in membris meis, repugnantem legi mentis mee, et captiuum me ducentem in lege peccati ? Sed aliud est bella fortiter perpeti, aliud bellis eneruiter expugnari: in istis exercetur uirtus, ne quis extolli debeat; in illis omnimodo exstinguitur, ne subsistat.

[1Kb] 12. Precepit dehinc ibi lex leuitis, omnes pilos carnis radere, quia hi qui obsequiis assumuntur diuinis debent ante Dei oculos a cunctis carnis cogitationibus mundi apparere, ne illicitas cogitationes mens proferat, et pulchram anime speciem, quasi pilis fruticantibus, deformem reddat.

[1Kb] 13. Post hec iubentur etiam fieri due tube, quarum clangore populi mouerentur ad prelium. Sic enim  scriptum est de 439 his ad Moysen: Fac tibi duas tubas argenteas ductiles. Et paulo post: Cum concisus clangor increpuerit, mouebuntur castra. Per duas enim tubas exercitus ducitur, quia per duo Testamenta, siue per duo precepta caritatis, ad procinctum fidei populus euocatur.

14. Que idcirco argentee fieri iubentur, ut predicatorum uerba eloquii nitore refulgeant, et auditorum mentem nulla sui obscuritate confundant. Idcirco ductiles, quia necesse est ut hi qui uenturam uitam predicant, tribulationum presentium tunsionibus crescant.

[1Kb] 15. Bene autem dicitur: Cum concisus clangor increpuerit, mouebuntur castra, quia nimirum, cum  subtilior ac minutior predicationis sermo tractatur, auditorum mentes contra tentationum certamina ardentius excitantur. Iam abhinc promouentur filii Isrel de monte Sina, et transeunt in sepulcra concupiscentie.



CAPUT XIII.

[1Kb] 1. Tertia decima mansio est in sepulcris concupiscentie, ubi populus, fastidiens celestem panem, carnes Aegyptias desiderauit. Multosque subitum deuorauit incendium. E quibus edocemur, qui conuersationem reliquimus seculi, et Aegyptias ollas , non debere murmurare contra celestem panem, nec uirulentias Aegyptiorum, qui sunt magnarum  carnium, sed simplicem manne cibum, id est, puram celestemque uitam querere.

 [1Kb] 2. Alioquin si post perceptum angelicum manna, que est celestis uita, siue doctrina, rursus carnes Aegyptias  et concupiscentias pristinorum morum uoluerimus appetere, uorabimus nauseam, et statim Domini igne torquebimur, desideriumque nostrum uertetu, in tumulos, ut simus sepulcra dealbata, que foris apparent hominibus 440 speciosa, intus autem plena sunt ossibus mortuorum, et omni spurcitia.

3. In hac mansione descendit spiritus super septuaginta uiros electos, et tunc Dominus descendit in nube, et retraxit de spiritu qui erat super Moysen, et imposuit super septuaginta uiros. Descendente enim in nube carnis Christo, diffusa est per fidem Spiritus sancti gratia super populos, ex septuaginta  gentium linguis electos, uenitque super omnes donum illud uirtutis celestis, quod quondam fuerat in Moyse atque prophetis.



CAPUT XIu.

[1Kb] 1. Quarta decima mansio in solitudine Aseroth. In hac Aaron sacerdos locum incidens offensionis cum sorore sua Maria, fratri uterque obtrectant, quod alienigenam accepisset uxorem. Unde illico Maria contagio lepre effloruit.

2. Quo loco euidens fuit figura mysterii, quod sacerdotalis illa plebs patrum Christo Saluatori aduersus Ecclesiam congregatam ex gentibus derogaret: ideoque lepre sorde perfunditur; nec redit ad Dei tabernaculum, donec statutum plenitudinis gentium tempus adimpleatur. Tunc enim eadem plebs pristinam  poterit recipere sanitatem, dum eis septiformis spiritualis agnitio ad ueniam fuerit suffragata.



CAPUT Xu.

[1Kb] 1. Quinta decima est in Rethma, que transfertur sonitus, siue iuniperus. Fertur autem hoc lignum ignem multo tempore conseruare, ita ut si prune ex eius cinere fuerint adoperte, usque ad annum perueniant. Ex quibus discimus post sepulcra concupiscentie, 441 siue atria, transire nos ad lignum multo tempore calens, ut simus feruentes spiritu, et claro sonitu, atque in altum exaltata uoce Euangelium Domini predicemus.

2. Ab hac mansione usque ad tricesimam secundam he continentur historie que, quia non sunt per mansiones singulas distribute, a nobis quoque in  commune dicentur.

[1Kb] 3. Duodecim exploratores mittuntur ad terram sanctam.  Botrus refertur in ligno, et Christi passio demonstratur. Murmurat populus Iudeorum, gigantum impetum reformidans. Pugnat contra Amalech et Chananeum, nolente Deo; uictus intelligit que debeat in terra sancta exercere sacrificia. Dathan, et Abiron, et filii Core, consurgunt contra Moysen et Aaron, et terre uoragine glutiuntur.

[1Kb] 4. Inter mortuos et uiuentes pontifex medius thuribulo armatus ingreditur, et currens ira Dei sacerdotis uoce prohibetur. uirga Aaron florem profert, et folia, et in eternam memoriam uirens siccitas conseruatur. uitula rufa concrematur in holocaustum, et cinis eius piacularis aspersio est.

[1Kb] 5. Quorum quidem figuras breuiter annotantes, ex duodecim exploratoribus incipiemus. Duodecim  exploratores missi ad explorandam terram uberem, qui terruerunt populum, ne crederent posse accipere terram a Domino repromissam, Scribarum et Phariseorum pretulerunt indicium.

6. Sicut enim illi per Moysen missi sunt, ut soli fecunditatem sollicita consideratione tractarent, ita et isti per legem et prophetas iussi sunt, ut per Scripturarum inuestigationem dominicum specularentur aduentum, in quo erat terra, id est, caro sancta, in qua regnum Dei, et ubertatem fructuum spiritualium, et uitam eternam consequi possent.

442 [1Kb] 7. Sed sicut illi desperatione terruerunt populum, ne de Dei promissione confideret, ita et isti Scribe et Pharisei suaserunt populo Iudeorum ne crederent in Christum, ad Aegyptum seculi huius  redire cupientes, repudiantes manna fidei, querentes ollas peccatorum nigras, et cepas blasphemiarum putidas, et pepones uitiorum ac libidinum corruptione marcentes.

8. Ille autem botrus uue quem in ligno pensilem medio de terra repromissionis duo aduexere uectores, quid significat? Botrus iste pendens e ligno utique Christus ex ligno crucis, promissus gentibus salutaris de terra genitricis Marie, secundum carnem terrene stirpis uisceribus effusus.

9. Duo baiuli qui sub onere botri illius incedebant populus est uterque. Cuius prior Iudaicus, cecus, et auersus, ignarus pendentis gratie, et pressus onere suspensi, cui subiicietur iudicanti; de quibus dicitur: Obscurentur oculi eorum, ne uideant, et  dorsum eorum semper incurua . Qui uero posterior ueniebat, populi gentium gerebat figuram,  qui credens, et Christum ante oculos habens, semper eum portans uidet, et quasi seruus dominum, et discipulus magistrum sequitur, sicut Dominus in Euangelio ait: Si quis uult uenire post me, tollat crucem suam, et sequatur me .

[1Kb] 10. Hic est autem botrus qui effusus in salutem nostram, uinum sanguinis sui crucis contritione profudit, atque expressum passionis sue calicem Ecclesie propinauit. Hic est botrus quem malogranatum socia muneris gratia secuta est, nostra scilicet Ecclesia mater, habens intra se per granorum numerum multitudinem populorum; per ruborem, sanguinis Christi signaculo coruscantem, habentem etiam intus distincta grana, sicut Apostolus ait: Diuisa carismata, et dona Spiritus sancti gratia distributa ; quibus omnibus indignos se increduli iudicantes, terram carnis Christi fluentem lacte et melle accipere non meruerunt, quam per fidem serui eius, id est, populi Christiani, consecuti sunt.

[1Kb] 11. De cuius doctrina quotidie dicit Ecclesia: Quam dulcia 443 faucibus meis eloquia tua! super mel ori meo . Ficum autem quam cum botro de terra repromissionis attulerant imaginem legis habuisse euangelicis edocemur exemplis; sicut et botrum constat figuram Saluatoris ostendere, quemadmodum in Canticis canticorum Ecclesia de Christo dicit: Frater meus ut botrus Cypri, quia nec est Christus sine lege, nec lex sine Christo esse poterit.

12. Post hec quidam homo, die Sabbati colligens ligna, necatur a populo. Quid autem insinuat quod  tam atrociter iussu Dei fuerit idem ab omni populo trucidatus? Quod facile ab infidelibus proponitur. Intelligant ergo quia hec omnia in typo acciderunt illis. Scripta sunt autem ad correctionem nostram.

13. Ille enim pristinus carnalisque homo qui diem Sabbati uiolare ausus est, dum ligna colligeret, propter quod est punitus, formam significabat eius qui hodie, in Christo signatus, inuenitur agere carnale opus, id est, contrahere ligna, fenum, stipulam ad escam ignis eterni conuenientem. Que dum colligit in suam perniciem, si fuerit deprehensus, pellitur ab omnibus, et statim occiditur, dum iudicatur a spiritualibus. Sic ergo omnia que illis Iudeis per legem acciderunt formaliter intelligenda sunt.

[1Kb] 14. Sequitur iam excidium Core, Dathan et Abiron,  qui sibi contra Moysen et Aaron sacerdotem sacrificandi licentiam uindicantes, penas pro suis conatibus expenderunt. Per eos itaque significantur hi qui hereses et schismata facere conantur, et multos secum trahendo decipiunt, contemnentes sacerdotes Christi, et se a clero eius plebisque societate segregantes,  constituere audent Ecclesias, et aliud altare, precemque alteram illicitis uocibus faciunt, dominice hostie ueritatem per falsa sacrificia profanantes.

15. Hi, quia contra Dei ordinationem nituntur, ob temeritatis audaciam terre compagibus ruptis, uiuentes profundo hiatu merguntur; nec tantum hi qui duces errorum sunt, sed et illi qui consentiendo participes eorumdem effecti sunt, in ignem eterni iudicii preparata ultione peribunt.

[1Kb] 16. Deinde Aaron sanctus in ruinam mortis populum trahi 444 spectans, thuribulum accipiens, cucurrit obuiam quassationi, stansque in medio superstitum ac peremptorum, lethalem plagam obiectu sui, quasi quidam murus, exclusit. Iste sacerdos Dominus iehsu Christus est, princeps principum sacerdotum;  sacerdos iste ruinam mortis in mundo aspiciens, occurrit a summo celo, uenitque obuiam, quasi gigas ad currendam uiam.

17. Stetitque inter uiuos et mortuos, quia natus est et mortuus. Sicque thuribulum passionis sue accipiens, et in odorem suauitatis pretendens, suspendit ignis eterni perniciem, et inimicam perculit mortem.

18. uirga autem Aaron, que post siccitatem floruit, caro insinuatur Christi, que postquam de Iesse radice succisa est, uiuacius mortificata reuiuiscit. Itaque uirga post ariditatem uirescens Christus est post mortem resurgens. Ipsum enim uirgam, ipsum florem intelligimus, ut in uirga regnantis potentia, et in flore pulchritudo eius monstretur. Unde et in  Canticis canticorum idem dicit: Ego sum flos campi, et lilium conuallium .

[1Kb] 19. Alii uirgam hanc, que sine humore florem protulit, Mariam uirginem putant, que sine coitu edidit uerbum Dei, de qua scriptum est: Exiet uirga de radice Iesse, et flos de radice eius ascendet , id est, Christus, qui future typum preferens passionis, candido fidei lumine et passionis sanguine purpurabat flos uirginum, corona martyrum, gratia continentium.

20. Restat interea uitula rufa in holocaustum concremata, cuius cinis expiatio populi erat. Sic enim dicitur de illa ad Moysen et Aaron: Precipe filiis Isrel ut adducant ad te uaccam rufam etatis integre, in qua nulla sit macula, nec portauerit iugum; tradetisque  eam Eleazaro sacerdoti, qui eductam extra castra immolabit in conspectu omnium, et intinget digitum Eleazar in sanguine eius, et asperget contra fores tabernaculi septies, comburetque eam cunctis uidentibus; tam pellem et carnes eius quam sanguinem et fimum flamme tradetis.

 21. Lignum quoque cedrinum, et hyssopum, coccumque bis tinctum 445 sacerdos mittat in flammam, que uaccam uorat, et tunc demum lotis uestibus et corpore ingredietur in castra, et commaculatus erit usque ad uesperum. Sed et ille qui combusserit lauabit uestimenta sua, et corpus, et immundus erit usque ad uesperum.

22. Colliget autem uir mundus cineres uacce, et effundet eos extra castra in loco purissimo, ut sint multitudini filiorum Isrel in custodiam, et in aquam aspersionis, quia pro peccato uacca combusta est. Cumque lauerit, qui uacce portauerat cineres, uestimenta sua, immundus erit usque ad uesperum. Et habebunt hoc filii Isrel, et aduene sanctum iure perpetuo. Et qui tetigerit mortuum, et propter hoc septem  diebus fuerit immundus, aspergetur ex hac aqua die tertio, et die septimo emundabitur. Si die tertio aspersus non fuerit, uel septimo, non poterit emundari.

[1Kb] 23. uitula rufa caro est Saluatoris nostri, rosea sanguine passionis, etatis integre, qui perfecta etate passionem suscepit. Quod autem non est impositum super illam iugum, hoc ostendit, quia caro Christi non est subiugata delicto, neque uicta ab ullo peccato. Quod autem apprehensam eiecerunt filii Isrel extra castra, astante Eleazaro sacerdote, populum Iudeorum significat, et consensum sacerdotum in necem Domini, quem eiectum extra Ierusalem crucifixerunt.

[1Kb] 24. Sicut ergo qui offerunt uitulam immundi sunt, sic et qui apprehenderunt Dominum, et occiderunt,  peccatores habentur. Et sicut is qui colligit cinerem aspersionis mundus est, sic et omnes mundi sunt qui passionem Christi predicauerunt gentibus, et in toto orbe terrarum doctrinam eius asperserunt, populosque Domino collegerunt. Lignum autem et hyssopum crucem putamus et baptismum.

[1Kb] 25. Per hyssopi enim fasciculum aspergebantur agni sanguine, qui mundari solebant, typice figurantes lauacrum baptismatis, et ablutionem eterni fontis. Coccum autem bis tinctum figuram sacri sanguinis significare, quo peccatores abluuntur. Bis tinctum autem, quia per eum et corpore et corde mundantur. Hec enim tria ad purgationem peccatorum pertinent. Primo per cedrum fides ligni crucis 446, secundo per hyssopum baptismus, tertio per  coccum sanguinis dominici sacramentum.

26. Sicut autem die tertia illi purgari iubentur, ita et omnis anima purgatur ab omnibus delictorum sordibus, quecunque credit Christum Dominum die tertia a mortuis resuscitatum. Huiusmodi etiam homo mundus erit in die septima, id est, in regno sanctorum, adueniente Domino, et beatus, ac letus parte celestis illius regni potietur.

 [18Kb] 27. Qui autem non fuerit aspersus, id est, huius gratie fide munitus, peribit anima illa de cetu sanctorum, et de populo fidelium. Ex sanguine autem huius uitule ideo septies tabernaculum iubet aspergi, quia septem sunt Spiritus sancti carismata, que per Christi sanguinem super Ecclesie populos distribuuntur, per quem ab omni delicto purgantur, sicut Apostolus ait: Iam abluti estis in sanguine Christi et passione eius .

28. Quod uero uitula cum pelle et ossibus suis comburitur, et agnus ille paschalis pari modo concrematur, ne ossa eius confringantur, hoc ostendit quod Domini Iesu Christi corporis crura in passione non essent confringenda, sicut Euangelista testatur . Moraliter autem uaccam rufam, cuius  cinis expiatio populi est, non alter immolare et offerre ad altare Domini poterit, nisi qui terrena opera non fecerit, iugumque delicti non contraxerit, nec uinculis peccatorum fuerit alligatus.

29. Iam dehinc post exploratores, et botrum, post excidium superborum et sacerdotale thuribulum, postque uirgam florentem, et uitule combuste aspersionem, reuertamur ad mansiones.



CAPUT XuI.

[1Kb] 1. Sexta decima mansio est in Ramoth, quod Latine dicitur mali Punici diuisio, que significabat Ecclesiam. Que quasi multa grana uno cortice contegit, dum omnem turbam credentium in fidei unitate concludit.



447 CAPUT XuII.

 1. Septima decima mansio est in Lebna, que Latine transfertur in laterem. Legimus Aegyptios lateres, quos populus faciens ingemuit, ex quibus discimus in itinere istius uite de alio in aliud transitu nunc nos crescere, nunc decrescere, et post ordinem ecclesiasticum sepe ad lateres, id est, ad carnalia opera transmigrare.



CAPUT XuIII.

1. Octaua decima mansio est in Ressa, que in frenos uertitur. Si enim post profectum rursum ad lutulenta opera descendimus, infrenandi sumus, et cursus uagi, atque precipites Scripturarum retinaculis dirigendi.



CAPUT XIX.

1. Nona decima mansio est in Caalatha, que interpretatur  Ecclesia, scilicet ut uagi currentium gressus frenis ad Ecclesiam retrahantur, ut fores quas antea reliquerant rursus festinent intrare.



CAPUT XX.

[1Kb] 1. uicesima mansio est in monte Sepher, que interpretatur pulchritudo, id est, Christus. Et uide quid prosint frena. Si a uitiis nos retrahunt, introducunt ad uirtutum choros, et in Christo monte pulcherrimo  habitare faciunt; de quo scriptum est: uenite, ascendamus ad montem Domini .



CAPUT XXI.

[1Kb] 1. uicesima prima mansio est in Harada, que uertitur in miraculum. Et uide quam pulcher est ordo uirtutum. Post frenos 448 in Ecclesiam intromittimur, post habitationem ad montem Christi ascendimus; in quo positi miramur in eis que nec oculus uidit, nec auris audiuit, nec in cor hominis ascenderunt.



CAPUT XXII.

1. uicesima secunda mansio est in Maceloth, que in cetus uertitur, id est, in ecclesia. In hac enim consistit multitudo credentium, iuxta quod scriptum est: Ecce quam bonum et quam iucundum habitare  fratres in unum !



CAPUT XXIII.

[1Kb] 1. uicesima tertia mansio est in Tahath, que interpretatur pauor, quia dum quisque uenit ad Ecclesiam, atque ascendit in montem pulcherrimum Christum, et stupore et miraculo Christi magnitudinem confitetur; adiungat deinde timorem, qui custos est beatitudinis, ut altum non sapiat, quia Deus superbis resistit, humilibus autem dat gratiam .



CAPUT XXIu.

[1Kb] 1. uicesima quarta mansio est in Thare, quam nonnulli uertunt in malitiam siue pasturam *.

2. Quod uel ad prepositos Ecclesiarum, uel ad custodiam anime refertur, ut sollicitus sit quisque,  habeatque pauorem, ne leo diabolus in caulas ouium, id est, in Ecclesias per diuersa uitiorum foramina introire nitatur.



449 CAPUT XXu.

1. uicesima quinta mansio est in Methca, que uertitur in dulcedinem. Ascendisti enim in excelsum, admiratus es uirtutum choros, timuisti ruinam, abegisti insidiatores, dulcis te fructus protinus laboris insequitur, ut merito dicas: Quam dulcia faucibus meis eloquia tua! super mel ori meo .



CAPUT XXuI.

1. uicesima sexta mansio est in Hesmona, que Latine festinationem sonat. Scilicet, ut postquam dulces fructus laboris sumpserimus, non simus  quiete contenti et otio, sed rursum ad ulteriora properantes, obliuiscamur preteritorum, et in futura nos extendamus.



CAPUT XXuII.

1. uicesima septima mansio est in Moseroth, quod interpretatur uincula, siue disciplina, scilicet, ut festino gradu pergamus ad magistros, eorumque teramus limina, et precepta uirtutum ac mysteria Scripturarum uincula putemus esse eterna.

[11Kb] 2. Hec sunt Christi uincula, de quibus in Isaia legitur: uiri sublimes ad te transibunt, et tui erunt serui, post te ambulabunt colligati uinculis . Sunt et alia diaboli uincula, quibus disruptis, uicit hostes Samson. De quibus Propheta dicit: Dirupisti uincula mea, tibi sacrificabo hostiam laudis .



450 CAPUT XXuIII.


1. uicesima octaua mansio est Baneiacam, que per interpretationem transfertur in filios necessitatis, seu stridoris. Qui sint isti filii necessitatis ipse psalmus nos docet: Afferte Domino, filii Dei, afferte Domino filios arietum . Que est tanta necessitas, que nolentibus imponatur? cum diuinis Scripturis fueris eruditus; et leges earum, ac testimonia, uincula scies ueritatis, contendens cum aduersariis, ligabis eos, et uinctos duces in captiuitatem, et de hostibus quondam atque captiuis liberos Dei efficies, ut repente dicas cum Sion: Ego sterilis, et non pariens, transmigrata, et captiua; et istos quis enutriuit? Ego destituta, et sola; et isti ubi erant ?

 2. Porro quod interpretatum est filios stridoris, ad illum sensum refertur, quod timore supplicii, et eius loci ubi est fletus et stridor dentium, deserentes diaboli uincula, Christo Domino credentium turbe colla submittant.



CAPUT XXIX.

[9Kb] 1. uicesima nona mansio est in monte Gadgad, quod interpretatur nuntius, siue accinctio, uel certe concisio. Non enim aliter possumus magistri discipulorum atque credentium eos facere filios necessitatis, nisi preceptores eorum interfecerimus. Crudeles simus in occisione eorum, non parcat manus nostra armum, aut extremum auricule de ore leonis extrahere.

 2. At uero de nuntio et accinctione, hoc breuiter dici potest, quod filiis necessitatis grandes ad uirtutes stimulos suggeremus, cum eis nuntiauerimus premia futurorum, et accinctos inire bella docuerimus. Horum trium quidquid magister fecerit, in monte consistit.



451 CAPUT XXX.

1. Tricesima mansio est in Ietebatha, que interpretatur bonitas, que est Christus.



CAPUT XXXI.

1. Tricesima prima mansio est in Hebrona, que interpretatur transitus, id est, mundus, de quo Apostolus ait: Preterit enim figura huius mundi . In hunc uenientes sancti Dei cupiunt ad meliora transire. De quibus Psalmista canit: Et non dixerunt  qui preteribant: Benedictio Domini super uos .



CAPUT XXXII.

1. Tricesima secunda mansio est in Asiongaber, que transfertur in ligna uiri. Possunt hec ligna uiri saltuum et arborum omnium genera multitudinem gentium figurare. Usque huc solitudo Pharan decem, et octo continet mansiones, que descripte in catalogo in superiore itinere non ponuntur.



CAPUT XXXIII.

[1Kb] 1. Tricesima tertia mansio est in deserto Sin. Hec est Cades. Cades autem sancta interpretatur per antiphrasin, sicut lucus, cum minime luceat, uel bellum, quod tamen sit horridum. In hac mansione moritur Maria, et sepelitur.

 [1Kb] 2. uidetur in Maria prophetia mortua, in Moyse, et Aaron legi, et sacerdotio Iudeorum finis impositus: quod nec ipsi ad terram repromissionis transcendere ualeant, nec credentem populum de solitudinibus huius mundi educere, nisi solus iehsu, id est, Saluator uerus Dei Filius.

[1Kb] 3. In hac mansione propter aquas contradictionis Moyses offendit Deum, 452 et prohibetur transire Iordanem. Turbatur enim murmure populi, dubitanter petram uirga percussit, quasi illud Deus non posset facere ut aqua de petra flueret, quod ante iam fecerat. Quid ergo hic fides Moysi insinuat, quod ad aquam de petra eiiciendam titubauerit? hanc prophetiam recte intelligamus fuisse de Christo.

4. Dum enim Moyses in Scripturis sanctis aliam  atque aliam pro re aliqua significanda personam gerat, nunc tamen populi Iudeorum sub lege positi personam gerebat, eumque in prophetica prenuntiatione figurabat. Nam sicut Moyses, petram uirga percutiens, de Dei uirtute dubitauit, ita ille populus, qui sub lege per Moysen data tenebatur, Christum ligno crucis affigens, eum uirtutem Dei esse non credidit, sed sicut percussa petra manauit aqua sitientibus,  sic plaga dominice passionis effecta est uita credentibus.

[1Kb] 5. Habemus enim de hac re preclarissimam et fidelissimam uocem apostolicam, cum inde loqueretur, dicens: Petra autem erat Christus . Hanc ergo carnalem de Christi diuinitate desperationem in ipsius Christi altitudine Deus mori iubet, cum mortem carnis Moysi in monte imperat fieri. Sicut enim petra Christus, ita et mons Christus. Petra humilis fortitudo, mons eminens magnitudo. Quia sicut Apostolus ait: Petra erat Christus, ita ipse Dominus: Non potest ciuitas abscondi supra montem posita ; se scilicet montem, fideles autem suos in sui nominis gloria fundatos asserens ciuitatem.

 6. Prudentia enim carnis uiuit, cum tanquam petra percussa Christi humilitas in cruce contemnitur. Christus enim crucifixus Iudeis scandalum est, gentibus autem stultitia; et prudentia carnis moritur, cum tanquam montis eminentia Christus excelsus agnoscitur. Ipsis enim uocatis Iudeis et Grecis Christus Dei uirtus et Dei sapientia est.



CAPUT XXXIu.

1. Tricesima quarta mansio in monte Hor, in extremis finibus Edon. 453 In quem ascendit Aaron iuxta preceptum Domini, et mortuus est anno quadragesimo egressionis ex Aegypto, eo scilicet anno quo nouus populus repromissionis terram intraturus erat. Et quanquam in monte sacerdotium Eleazaro filio dereliquerit, lexque eos qui eam impleuerint  perducat ad summum, tamen ipsa sublimitas non est trans fluenta Iordanis, sed in extremis terrenorum operum finibus. Et planxit eum populus triginta diebus. Aaron plangitur, iehsu non plangitur. In lege descensus ad inferos, in euangelio ad paradisum transmigratio.

2. Audit quoque Chananeus quod uenisset Isrel, et in locum exploratorum, ubi quondam populum offendisse nouerant, ineunt prelium, et captiuum ducunt Isrel. Rursusque in eodem loco pugnatur ex uoto, uictor uincitur, uicti superant, per quod intelligimus ut cum nos Dei auxilio destitutos hostes inuaserint, duxerintque captiuos, non desperemus salutem, sed iterum armemur ad prelium. Potest fieri ut uincamus ubi uicti sumus, et in eodem loco triumphemus  in quo fuimus ante captiui.



CAPUT XXXu.

1. Tricesima quinta mansio est in Selmona.



CAPUT XXXuI.

1. Tricesima sexta mansio est in Phunon. He due mansiones in ordine historie non inueniuntur: in his, mortuo Aaron, murmurant Isrelitici populi contra  Deum et Moysen, manna fastidiunt, et a serpentibus uulnerantur.

[1Kb] 2. Sed quid illud significat quod morsus mortiferi serpentum, exaltato et respecto eneo serpente, sanabantur, nisi quod nunc in typo Saluatoris, qui ferum antiquumque serpentem in patibulo triumphauit, diaboli uenena superantur? ita ut qui uere expresseque imaginem Filii Dei passionemque eius conspexerit seruetur. Hoc enim significant et uerba ipsius Domini dicentis: Sicut exaltauit Moyses serpentem in deserto, sic oportet exaltari Filium hominis, 454 ut omnis qui credit in eum non pereat, sed habeat uitam eternam.

[1Kb] 3. Quod uero eneus est serpens, ipse Christus intimatur, qui ligno suspensus est; es quippe metallis ceteris durabilius esse solet. Et apte eneus serpens  ligno suspensus est, ut Dominus et in serpente mortalis, et in ere significaretur eternus; uidelicet, ut indicaretur mortuus per humilitatem, et tamen esset quasi eneus per diuinitatem. Pulchre autem prima mansio Selmona interpretatur imaguncula, quia nimirum ibi imago expressa est Saluatoris per serpentem eneum, qui ibi, ut imago, in ligno pependit.

4. Pulchre etiam et secunda Phunon interpretatur os, quia postea quam passionem filii Dei cognoscimus, quod corde credimus ore pronuntiamus, legentes illud Apostoli: Corde creditur ad iustitiam, ore autem confessio fit ad salutem .



CAPUT XXXuII.

[1Kb] 1. Tricesima septima mansio est in Oboth, que uertitur in Magos, siue Pythones; unde demonstratur  quia post imaginem Dei, que in cordis ratione monstratur, et confessionem fidei, que ore profertur, consurgunt serpentes, et artes malefice ad bella nos prouocant. Sed nos custodia circumdantes cor nostrum, obturemus aures nostras, ne audiamus uoces incantantium, et sirenarum carmina negligamus.



CAPUT XXXuIII.

1. Tricesima octaua mansio est in Ieabarim in finibus Moab, que significat aceruos lapidum transeuntium, id est, sanctos, per istum seculum ad alias mansiones transire festinantes.



455 CAPUT XXXIX.

[1Kb] 1. Tricesima nona mansio est in Dibongad. In hac geritur bellum contra Sehon regem Amorrheorum,  et Og regem Basan. In his regibus licet res gesta cognoscatur, tamen per conditiones uirtutesque nominum spiritualis significatio est subiecta. Sehon namque interpretatur tentatio oculorum. Per quem figuratur diabolus, qui transfigurat se uelut angelum  lucis, et per heresim uel schisma uerisimilia mentitur, ut fallat incautos.

2. Hunc Amorrhei, id est, amaricantes, habent regem. Nisi enim quedam simulatio ueritatis precedat, non sunt hereses amaricantes, non schismata exacerbantium in Ecclesia. Iste ergo rex occiditur in unoquoque homine, quando quisque damnat simulationem, et diligit ueritatem. Og uero rex interpretatur conclusio, Basan autem confusio; id enim agit diabolus semper, ut concludat uiam ad Dominum, opponendo idola sua, ne credatur in Christum. Conclusio enim precedit, ut rex; sequitur confusio, ut plebs: quia quos modo concludit, ne credant in Christum, quando apparuerit Christus, omnes confundentur.

 3. Mansio autem ista Dibongad interpretatur fortiter intellecta tentatio, quia nimirum si superetur simulatio, que per schisma uel heresim exercebat Ecclesiam, et conclusio, que per sacrilegium claudit fidei uiam, nichilominus tentatio intelligitur, ac deinde intellecta fortiter superatur.



CAPUT XL.

[1Kb] 1. Quadragesima mansio est de Dibongad in Helmon Deblathaim, que uertitur in contemptum palatarum, siue opprobriorum. Et per hoc dicimus omnia dulcia ac illecebras uoluptatum pretereuntium 456 in seculo contemnendas, et opprobria diligenda. Que si falso obiiciantur, beatitudinem pariunt, Saluatore plenissime docente, qui ait: Cum exprobrauerint uobis homines, beati eritis .



CAPUT XLI.


1. Quadragesima prima mansio est in montibus Abarim, contra faciem Nabo, que uertitur in montes transeuntium, et est contra faciem montis Nabo, ubi moritur et sepelitur Moyses, terra promissionis ante conspecta . Nabo interpretatur conclusio, in qua finitur lex, et non inuenitur eius memoria. Porro gratia Euangelii absque ullo fine tenditur: Et in omnem terram exiuit sonus eius, et in fines orbis terre uerba ipsius .

2. Simulque considerandum quod habitatio transeuntium in montibus sita sit, et adhuc profectu indigeat. Post montes enim plurimos ad campestria Moab et Iordanis fluenta descendimus, que interpretatur descensio. Nihil enim tam periculosum est  quam glorie cupiditas, et iactantia, et animus conscientia uirtutum tumescens.



CAPUT XLII.

1. Quadragesima secunda mansio est in campestribus Moab, super Iordanem, iuxta Iericho, ubi  fixerunt tentoria a domo solitudinis usque ad Abelsatim in planitie Moab. In quadragesima secunda, que extrema mansio est, quedam que sunt gesta narremus.

[1Kb] 2. Sedens in ea populus a diuino Balaam, quem mercede conduxerat Balac, iussu Dei benedicitur, et maledictio mutatur in laudes. Sed quid est quod iste Balaam, dum peruenire ad propositum tenderet, asina cui presidebat, dum uidisset angelum loquitur?

[1Kb] 3. Que est enim hec asina nisi bruta gentilitas? Quam 457 quondam Balaam, id est, seductor idololatrie, quasi brutum animal, et nulla ratione renitens, quo uoluit errore substrauit. Sed ista angelum Dei uidit, quem homo uidere non potuit; et uidit, et  detulit, et locuta est, ut agnosceremus, posterioribus temporibus, sub aduentu magni Angeli Dei gentilem illam plebem, mutata duritie stoliditatisque natura, solutis Deo linguis, locuturam; ita ut que erat subiecta perfidie in uocem fidei et confessionis erumperet, licet et caro nostra animalis est.

[1Kb] 4. Plerumque enim caro per molestias tacta flagello sue menti Deum indicat, quem mens ipsa carni presidens non uidebat; ita ut anxietatem spiritus proficere in hoc mundo cupientis, uelut iter tendentis, impediat, donec ei inuisibilem, qui sibi obuiat, innotescat. Unde et bene per Petrum dicitur: Correptionem habuit sue uesanie subiugale mutum, quod in hominis uoce loquens, prophete insipientiam prohibuit .

 [1Kb] 5. Insanus quippe homo a subiugali muto corripitur, quando elata mens humilitatis bonum, quod tenere debeat, ab afflicta carne memoratur. Sed huius correptionis donum idcirco Balaam non obtinuit, quia ad maledicendum pergens, uocem, non mentem, mutauit. Consilium quippe dedit regi Balac ut mulieres in meritorio poneret, et ante ianuas earum aras, ut uenientes filii Isrel prius sacrificarent idolis, et sic ingrederentur ad mulieres, ut inde fornicentur filii Isrel cum filiabus Madian.

6. Sed quid est quod iste Balaam populum Dei posse decipi certa ratione collegit, dans consilium ut ex illa parte, qua infirmari nouerat filios Isrel, perniciosi eis laquei tenderentur, non dubitans eos,  oblata copia feminarum, fornicationis ruina protinus collapsuros, quia concupiscibiles anime eorum partes sciebat esse corruptas?

[1Kb] 7. Ita ergo unumquemque nostrum nequitie spirituales uersuta 458 malignitate in figura Balaam pertentant, illis precipue affectibus anime insidiosos laqueos prestruentes, quibus nos senserint egrotare, ut, uerbi gratia, cum uiderint rationabiles anime nostre partes esse uitiatas, illo nos ordine decipere moliantur.

[1Kb] 8. Sed Phinees sacerdos zelatus, ut Domini furorem placaret, Zambri et scortum Madianitidem pugione transfigit, significans per crucem Christi non solum idololatriam, sed etiam omnem carnis affectum uel concupiscentiam perimi seculi, et tunc placari  Deum, dum carnis exstinguitur desiderium. Post hec numeratur rursum populus, numerantur et Leuite, ut, interfectis primo carnalibus, nouus Dei populus censeatur, qui per baptisma Iordanis transeat, et celestis hereditatis repromissionem percipiat.

[1Kb] 9. Porro quod sexcenta millia armatorum de Aegypto numerantur egressa, et ex ipsis non sunt amplius quam duo terram repromissionis ingressi, hec figura demonstrat multos per baptismum ad fidem transire; sed ad patriam celestem paucissimos peruenire secundum figuram illam in Euangelio, in qua multi uocati, pauci uero inueniuntur electi .

10. Quod uero duo tantum ingrediuntur, aut propter eos qui ex utroque populo regni celestis promissionem adipiscuntur, aut propter illos qui per duas  uitas, actionis et contemplationis, ad eternam beatitudinem predestinantur.

[1Kb] 11. Interpellant dehinc filie Salphaad quinque, et ex iudicio Dei hereditatem accipiunt inter fratres suos. Nec legis plebs ab Euangelii possessione excluditur.

[1Kb] 12. Deinde iehsu in monte succedit Moysi, et discit que specialiter debeant offerri in Ecclesia. Legi etenim succedit Euangelium, ibique lex facienda precepta admonet, et gratia complet.

[1Kb] 13. Primum quidem quid offerri debeat per singulos dies; dehinc quid in Sabbato propter spem quietis eterne; quid in kalendis 459 pro inuocatione uite; quid in pascha, quando consepelimur cum Christo  per baptismum, quasi a mortuis transeuntes ad uite natiuitatem; quid in Pentecoste propter gratiam Spiritus sancti et indulgentiam remissionis peccatorum; quid in neomenia mensis septimi; quid in ieiunio eiusdem mensis decimo die; quid in scenopegia, quando figuntur tabernacula quinto decimo die supradicti mensis.

[1Kb] 14. Dehinc texitur bellum contra Madianitas, et mors diuini Balaam, in cuius nece error perfidie ligno crucis interficitur, fitque deinde Amalech prede diuisio, et oblatio ex ea animarum tabernaculo Dei.

 [1Kb] 15. Post hec filii Ruben et Gad, et dimidia tribus Manasse, iumenta plurima habentes, citra Iordanem possessionem accipiunt, et in repromissionis terra hereditatem habere nolunt, figurantes quia quos mundi implicamenta occupant, habitationem celestis patrie nequaquam desiderant.

16. Dehinc populus admonetur, ut in terra sancta idola destruant, et nullus de prioribus habitatoribus seruetur, ad significandum, ut dum in terram sancte repromissionis per fidem ingredimur, simul cum idololatria omnia etiam uitia exstinguamus.



IN DEUTERONOMIUM.



460 CAPUT I. Cur Deuteronomium undecim diebus scriptum.


1. Liber Deuteronomii repetitio est precedentium quatuor librorum legis. Nam dum illi in se proprias contineant causas, iste tamen replicat omnium. Habet autem et ipse propria innumera sacramenta, e quibus pauca pro exercitio lectoris studui memoranda.

2. Deuteronomium autem secunda legis latio dicitur, quod significat Euangelium. In cuius principio notandum est quid indicet quod undecim diebus idem Deuteronomium a Moyse scribitur; significat uero Iudaice plebis lapsum in Euangelio per transgressionem Decalogi mandatorum.



CAPUT II. De quadraginta annis deserti, et uestibus non attritis.


1. Quid autem significauerunt illi quadraginta anni, quibus laboriose peractis, filii Isrel ad repromissionis terram transierunt? Per hos quadraginta annos totum seculi tempus significatur, in quo uiuit Ecclesia sub laboribus et periculosis tentationibus, sperando quod non uidit per patientiam, quousque ad promissam eterne felicitatis perueniat patriam .

461 2. Ideo et Dominus quadraginta diebus ieiunauit et quadraginta noctibus, et tentatus est in eremo. Corpus enim eius, quod est Ecclesia, necesse est tentationes laboresque patiatur in hoc seculo, quoad usque ueniat illud tempus ubi post tentationes accipiat consolationes.

 [1Kb] 3. Porro quod uestis Isrel per tot annos in eremo  nulla uetustate corrupta est, et morticina pellis calceamentorum tandiu sine labe durauit, potest figurare futuram incorruptibilitatem corporum, ubi ea que corruptibilia sunt sine corruptione ulla permanebunt.



CAPUT III. De non plantando ligno iuxta altare.

[1Kb] 1. Non plantabis omne lignum iuxta altare Dei, nec facies nemus in terra. Interdicitur quippe ne nemus complantetur in templo. Nemus frondentes arbores et infructuose sunt, solum ad delectationem uisus plantate. Tales sunt et gentiles, qui rationem suam uerborum decore componunt, ut non conuertant a uitiis, sed delectent, atque istiusmodi seductione persuadeant.

 2. Nos autem secundum preceptum iuxta altare Dei nemus non plantamus, si circa dominicam fidem nichil in uerbis infructuosum, nichil audientie seculari illecebrosum componimus, sed sola puritate ueritatis scientiam perdicationis tenemus. Hoc nemus in predicatione sapientie plantare uitabat Apostolus, cum dicebat: Loquimur non in doctis humane sapientie uerbis, sed in doctrina spiritus, et uirtute .



462 CAPUT Iu. De auferendo preputio ligni pomiferi.

[1Kb] 1. Quando ingressi fueritis in terram, et plantaueritis in ea ligna pomifera, auferetis preputia eorum, pomorumque germina immunda erunt uobis, nec edetis ex eis . Ligna quippe pomifera sunt  opera uirtutibus fecunda. Preputia lignorum auferimus,  cum de ipsa inchoationis infirmitate suspecti primordia operum nostrorum non approbamus.

2. Poma autem que germinant immunda existimamus, nostrisque cibis non aptamus, quia cum primordia boni laudantur operis, dignum est ut hoc animum non pascat operantis, ne, dum accepta laus suauiter carpitur, fructus operis intempestiue comedatur.



CAPUT u. De non operando in bouis primogenito.

[1Kb] 1. Non operaberis in primogenito bouis, et non tondebis primogenita ouium. In primogenito quippe bouis operari est bone conuersationis primordia in exercitio publice actionis ostendere. Ouium quoque primogenita tondere est ab occultationis sue tegmine  humanis oculis inchoantia bona nostra denudare.

2. In primogenito ergo bouis operari prohibemur, atque a primogenitis ouium detondendis compescimur, quia etsi quid robustum incipimus exercere, hoc in aperto citius non debemus ostendere. Sed cum uita nostra simplex quid atque innocuum inchoat, dignum est ut secreti sui uelamina non relinquat, nec hoc humanis oculis, quasi subducto uellere, ostendat.

[1Kb] 3. Ad sola ergo diuina sacrificia boum primogenita, ouiumque proficiant, ut si quid forte innocuum incipimus, hoc ad honorem intimi Iudicis in ara cordis immolemus. Quod ab illo procul dubio 463 tanto libentius accipitur, quanto et ab hominibus occultatum nullo laudis appetitu maculatur.

 4. Sepe autem noue conuersationis primordia adhuc carnali uite sunt commista. Et idcirco innotescere citius non debent, ne cum laudantur bona que placent, deceptus laude sua animus deprehendere in eis nequeat mala que latent.



CAPUT uI. De non arando in boue et asino.

[1Kb] 1. Non arabis in boue simul et asino. In bouis nomine populus ex circumcisione positus sub iugo legis accipitur; in asino autem populus gentium pertinens ad Euangelium: in boue quippe et asino simul arat qui sic recipit Euangelium, ut Iudaicarum superstitionum, que in umbra et imagine precesserant, ceremonias non relinquat.

 2. Item nonnunquam in boue bene operantium uita, in asino stultorum uecordia figuratur. Quid est ergo: Non arabis in boue simul et asino? ac si diceret: Fatuum sapienti in predicatione non socies, ne per eum qui rem implere non ualet et illi qui preualet obsistas.

[1Kb] 3. Bouem quippe et asinum, si necesse sit, unusquisque  sine detrimento operis iungit. Sapientem uero et stultum  non sine scandalo quisque comites facit.



CAPUT uII. De non alligando ore bouis triturantis.

[1Kb] 1. Non alligabis os boui trituranti . Dictum est quod in bouis 464 nomine uita uniuscuiusque operantis exprimitur. Dicit quodam in loco Apostolus Paulus, reprehendens et dolens, quod nemo illi communicauerit in ratione dati et accepti . Quid est in ratione dati et accepti, nisi quod alio in loco aperte exposuit, dicens: Si nos uobis spiritualia seminauimus, magnum est ut carnalia uestra metamus ? Hoc significat:  Non alligabis os boui trituranti.

2. Unde et idem Apostolus alio loco dicit: Dignus est operarius mercede sua . uult ergo Scriptura doctoribus prestare carnalia, a quibus spiritualia consequuntur, quia predicatores occupati in doctrina necessaria sibi prouidere non possunt.



CAPUT uIII. De non coquendo hedo in lacte matris.

1. Non coques hedum in lacte matris sue. Hedus hic sub peccatoris figura introducitur. Proinde peccans grauiter non est coquendus in lacte matris sue, id est, non est purgandus mediocribus tenerrimisque Ecclesie disciplinis, sed austerioribus preceptis eius sunt excoquenda peccata, cuius magna sunt crimina, ut qui per lasciuie blandimentum se perdidit,  fortiori disciplina se redimat.



CAPUT IX. De non induenda ueste ex lana et lino.

[1Kb] 1. Non indues uestem ex lana linoque contextam. Per lanam quippe simplicitas, per linum uero subtilitas designatur. Et nimirum uestis que ex lino lanaque conficitur linum interius celat, in superficie lanam demonstrat. uestem ergo ex lana linoque contextam induit, qui sub locutione innocentie intus subtilitatem celat malitie. Hoc secundum moralem sensum.

[1Kb] 2. Ceterum secundum allegoriam lineis uestibus misceri lanam, 465 uel purpuram, et linostima ueste indui, est inordinate uiuere, et diuersi generis professiones  uelle miscere, ut uel sanctimonialis habeat ornamenta nuptarum, aut ea que se non continens nupsit speciem uirginis gerat: omnimodo hoc peccatum est, et si quid inconuenienter ex diuerso genere uel religione in uita cuiusque contexitur. uerum illud tunc figurabatur in uestibus quod nunc declaratur in moribus.



CAPUT X. De non accipienda loco pignoris superiore et inferiore mola.


[1Kb] 1. Non accipies loco pignoris superiorem aut inferiorem molam; accipere namque aliquando dicimus auferre. Unde et aues ille que rapiendi sunt auide accipitres uocantur. Unde et apostolus Paulus dicit: Sustinetis enim, si quis deuorat, si quis accipit . Ac si diceret si quis rapit. Pignus uero debitoris est confessio peccatoris. A debitore enim pignus accipitur, cum a peccatore iam confessio peccati tenetur. Superior autem et inferior mola est spes et timor.

2. Spes quippe ad alta subuehit, timor autem cor inferius premit. Sed mola superior et inferior ita sibi  necessario iunguntur, ut una sine altera inutiliter habeatur. In peccatoris pectore itaque incessanter debet spes et formido coniungi, quia penitentia incassum misericordiam sperat, si non etiam iustitiam pertimescat.

3. Incassum iustitiam metuit, si non etiam in misericordia confidit. Loco igitur pignoris mola superior aut inferior tolli prohibetur, quia qui predicat peccatori, tanta dispensatione componere predicationem debet, ut nec derelicta spe timorem subtrahat, nec subtracta spe in solo eum timore derelinquat.

[1Kb] 4. Tollit enim superiorem, si flenti peccatori dicat: Non habebis 466 ueniam de commissis. Tollit inferiorem, si peccantem deceptione palpet. Ac si dicat:  Age mala in quantum uis absque metu; nam Deus pius est et ad indulgendum paratus. Sed utiliter tunc mola utraque habetur, si et spes sit cum emendante formidine, et emendans formido fuerit cum spe.



CAPUT XI. De non abominando Aegyptio.

[1Kb] 1. Non abominaberis Aegyptium, eo quod fuisti incola in terra eius; quamuis enim mundo renuntiantes Aegyptiam terram, id est, pristinam seculi conuersationem, uel concupiscentiam declinemus, tamen, dum presentis seculi necessitatibus subdimur, quasi Aegyptiam nationem nequaquam exstinguimus, licet ab ipsa quadam discretione separemur, non de superfluis cogitantes, sed, secundum Apostolum, uictu quotidiano indumentoque contenti. Hoc enim singulariter  mandabatur in lege: Non abominaberis Aegyptium.



CAPUT XII. De non habendis diuersis ponderibus.


[1Kb] 1. Non habebis in sacculo diuersa pondera, maius et minus; nec erit in domo tua modius maior et minor. Pondus habebis iustum, et uerum, et modius equalis erit tibi, et uerus, ut multo uiuas tempore super terram. Hoc et idem legislator etiam in Leuitico interdicit , Salomone quoque parem super hoc sententiam proferente: Pondus magnum, et pusillum, et mensure duplices, immunda sunt utraque ante Dominum, et qui facit ea, in adinuentionibus suis compedietur .

467 [1Kb] 2. Proinde non sollum illo corporali, sed etiam spirituali modo studendum est nobis, ut nec diuersa pondera in cordibus nostris, nec in domo  conscientie nostre mensuras duplices habeamus, id est, ne ipsi ea que districtionis regulam molliunt remissiore indulgentia presumentes, eos quibus uerbum Dei predicamus, districtioribus preceptis et grauioribus quam ipsi perferre possumus obruamus ponderibus.

3. Quod cum facimus, quid nisi diuerso pondere atque mensura preceptorum Domini mercedem frugemque uel appendimus, uel metimur? Si enim aliter ea nobis, aliter fratribus nostris dispensemus, recte increpamur a Domino, eo quod stateras diuersas aut mensuras duplices habeamus, secundum illam sententiam Salomonis qua dicitur: Abominatio est Domino pondus duplex, et statera dolosa non est bonum  in conspectu eius .



CAPUT XIII. De testibus.

[1Kb] 1. Non stabit aduersus alterum unus testis, sed in ore duorum aut trium testium stabit omne uerbum. Licet historialiter hec sit diuina seruanda sententia, tamen et cum contra quoslibet impios uel hereticos agimus, necesse nobis est Scripturas sanctas in testimonium uocare.

[1Kb] 2. Sensus quippe nostri et attestatio sine his testibus non habent fidem. Unde magis conuenit ad probationem et firmitatem uerbi intellectus mei ut adhibeam duos testes, Nouum scilicet et uetus Testamentum: adhibeam etiam tres, Euangelium,  Prophetam, et Apostolum, sicque stabit omne uerbum.



468 CAPUT XIu. De uxore fratris accipienda.


[1Kb] 1. Illud uero, quod uxorem fratris ad hoc frater iussus est ducere, ut non sibi, sed illi sobolem suscitaret, eiusque uocaret nomine, quod inde eidem nasceretur, quid aliud in figura premonstrat, nisi quia unusquisque Euangelii predicator ita debet in Ecclesia laborare, ut defuncto fratri, hoc est, Christo suscitet semen, qui pro nobis mortuus est, et quod suscitatum fuerit eius nomen accipiat?

2. Denique hoc implens Apostolus, non carnaliter in premissa significatione, sed spiritualiter in completa ueritate, quos in Christo Iesu se per Euangelium commemorat genuisse, succensens eis et increpans, corrigit uolentes esse Pauli. Nunquid Paulus,  inquit, pro uobis crucifixus est? aut in nomine Pauli baptizati estis ? tanquam diceret: Defuncto fratri uos genui: Christiani uocamini, non Pauliani.

3. At uero qui electus ab Ecclesia ministerium euangelizandi renuerit, ab Ecclesia merito digneque contemnitur. Hoc est enim quod in eius faciem iubetur expuere, non sane sine signo huius opprobrii, ut calceamento pedis unius exuatur, ne sit in eorum sorte quibus ipse Apostolus ait: Et calceati pedes in preparationem Euangelii pacis . Et de quibus commemorat Propheta: Quam speciosi pedes eorum qui annuntiant pacem, qui annuntiant bona !

4. Qui autem sic euangelicam fidem tenet, ut et  sibi prosit, et Ecclesie prodesse non renuat, bene intelligitur utroque pede calceatus. Qui autem sibi putat quia credidit satis esse consultum, curam uero lucrandorum aliorum refugit, quasi unius pedis calceamentum cum dedecore amittit.



CAPUT Xu. De formidoloso et pauido.

[1Kb] 1. Homo formidolosus et corde pauido non egredietur ad bellum. 469 uadat et reuertatur ad domum suam, ne pauere faciat corda fratrum suorum, sicut et ipse timore perterritus est. Quibus uerbis edocet non posse eos professionem contemplationis uel spiritualis militie arripere exercitium, qui adhuc nudari terrenis operibus pertimescunt.

2. Ne rursus infirmitate mentis reuertantur, suoque  exemplo alios a perfectione euangelica reuocent, et infideli terrore infirment; iubentur itaque tales, ut, discedentes a pugna, reuertantur in domum suam, quia non possunt duplici corde bella Domini preliari.

 3. uir enim duplex animo, inconstans est in omnibus uiis suis. Tales quippe oportet ut ne initium quidem renuntiationis arripiant. Quibus melius est, ut in actiua uita consistant, quam trepidi contemplationem exsequentes, maiori discrimine semetipsos inuoluant. Melius est enim non uouere, quam uouere et non reddere.

[1Kb] 4. Similiter et ille a tali militia prohibetur, qui uxorem duxerit, qui plantauerit uineam, uelut propaginem filiorum, non enim potest seruire diuine militie seruus uxoris, secundum illud Apostoli: Qui cum uxore est, sollicitus est quomodo placeat uxori, et diuisus est .

5. Nec potest inesse quis studio contemplationis, qui adhuc in delectatione defigitur carnis. Nemo,  inquit Apostolus, militans Deo, implicat se negotiis secularibus, ut ei placeat cui se probauit .



CAPUT XuI. De septem gentium interemptione.

[9Kb] 1. Cum introduxerit te Dominus Deus tuus in terram quam possessurus ingrederis, et deleuerit gentes multas coram te, Hetheum, 470 Gergezeum, et Amorrheum, et Chananeum, et Pherezeum, et Heueum, et Iebuseum, septem gentes multo maioris numeri quam tu es, et robustiores te, tradideritque eos Dominus tibi, percuties eos usque ad internecionem.

2. Septem iste gentes septem sunt principalia uitia que per gratiam Dei unusquisque spiritualis miles exsuperans exterminare penitus admonetur. Quod uero maioris numeri esse dicuntur, hec ratio  est, quia plura sunt uitia quam uirtutes. Sed ideo in catalogo quidem dinumerantur septem nationes, in expugnatione uero earum sine numeri ascriptione ponuntur; ita enim dicitur: Et deleuerit gentes multas coram te.

[1Kb] 3. Numerosior est enim quam Isrel carnalium passionum populus, qui de hoc septenario fomite uitiorum ac radice procedit. De gastrimargia namque nascuntur comessationes, ebrietates. De fornicatione turpiloquia, scurrilitas, ludicra, atque stultiloquia. De philargyria mendacium, fraudatio, furta, periuria, turpis lucri appetitus, falsa testimonia, uiolentie, inhumanitas atque rapacitas. De ira homicidia, clamor et indignatio. De tristitia rancor, pussillanimitas, amaritudo, desperatio.

 [1Kb] 4. De accidia otiositas, somnolentia, importunitas, inquietudo, peruagatio, instabilitas mentis et corporis, uerbositas et curiositas. De cenodoxia contentiones, hereses, iactantia, ac presumptio nouitatum. De superbia contemptus, inuidia, inobedientia,  blasphemia, murmuratio, detractio, aliaque complura similia, que cum sint multo maioris numeri quam uirtutes, deuictis tamen illis septem principalibus uitiis, ex quorum natura ista procedunt, omnes protinus conquiescunt, ac perpetua pariter cum his internecione delentur.

[1Kb] 5. Quod autem he pestes robustiores sint, manifesta nature ipsius impugnatione sentimus. Fortius enim militat in membris nostris oblectatio carnalium passionum, quam studia uirtutum, que nonnisi summa contritione cordis et corporis acquiruntur. Quod uero 471 istarum perniciosarum gentium regiones salubriter possidere precipimur, ita intelligitur.

[1Kb] 6. Habet enim unumquodque uitium in corde nostro  propriam stationem; sed si cum spiritualibus populis, id est, uirtutibus contra se dimicantibus fuerint uitia superata, locum quem sibi in corde nostro concupiscentie uel fornicationis spiritus retinebat, deinceps castitas obtinebit. Quem furor ceperat, patientia uindicabit.

[1Kb] 7. Quem tristitia, mortem operans, occupauerat, salutaris et plena gaudio letitia possidebit. Quem accidia uastabat incipiet excolere fortitudo. Quem superbia conculcabat humilitas honestabit, et ita singulis uitiis expulsis, eorum loca, id est, affectus contrarios possidebunt filii Isrel, id est, anime uidentes Deum.



CAPUT XuII. Cur Abrahe loquens decem gentes, non septem, dinumerauerit Deus.


[1Kb] 1. Illud uero, quod cum ad Abraham de futuris Dominus loqueretur, non septem gentes legitur dinumerasse, sed decem, quarum terra semini eius danda promittitur. Qui numerus, adiecta idololatria gentium, blasphemia Iudeorum, errore hereticorum, euidentissime adimpletur.

[1Kb] 2. Quibus ante notitiam Dei et gratiam baptismi uel impia gentium, uel blasphema Iudeorum multitudo subiecta est, donec in intellectuali Aegypto commorantur. Si autem abrenuntians quis, et egressus exinde per gratiam Dei ad eremum peruenerit spiritualem, de impugnatione trium gentium liberatus, contra septem tantum, que per Moysem dinumerantur, bella suscipiet.



472 CAPUT XuIII. De muliere decora capta in bello.


1. Si, inquit, exieris ad bellum contra inimicos tuos, et uideris mulierem decora specie, et concupieris  eam, rades omnes pilos capitis eius, et ungulas eius, et indues eam uestimentis lugubribus, et sedebit in domo, lugens patrem suum, et matrem suam, et domum paternam, et post triginta dies erit tibi uxor.

2. Dicant ergo Iudei quomodo apud eos ista seruentur, quid cause, quid rationis est decaluare mulierem, et ungulas eius abscindi? uerbi causa, ponamus quod ita inuenerit eam is qui dicitur inuenisse, ut neque capillos, neque ungulas habeat, quid habuit, quod secundum legem demere uideretur?

[1Kb] 3. Nos uero, quibus militia spiritualis est, et arma non carnalia, sed potentia Deo, si decoram mulierem, id est, animam, que a Deo pulchra creata est, in gentili conuersatione inuenerimus, et sociare uoluerimus eam corpori Christi, deposito  idololatrie cultu, induitur lugubribus penitentie indumentis, et deplorat patrem, et matrem, hoc est, omnem memoriam mundi, eiusque illecebras.

[1Kb] 4. Deinde uerbi Dei nouacula et doctrina omne peccatum infidelitatis eius, quod mortuum est et inane, abraditur; hoc enim sunt capilli capitis et ungule mulieris. Atque ita demum salutaris lauacri unda purificata coniungitur sanctis Dei, scilicet, cum iam nichil in capite mortuum, nichil in manibus ex illis que per infidelitatem mortua dicuntur habuerit, ut neque sensibus, neque actibus immundum aliquid aut mortuum gerat.

5. Quod uero post triginta dies iubet eam duci uxorem, femine quippe sanguinis purgationem post  mensem habere solent. Post purgationem ergo peccatorum, anima iam effecta munda et purgata ab immunditia sua sociatur uiro Isrelite, corpori scilicet Christi.

473 6. Ternario namque ac denario numero fides opusque significatur. Per fidem ergo Trinitatis atque opus legis recte sociatur quecunque anima uiro Isrelite, corpori scilicet Christi, adherens illi sine macula, sinceritate fidei et actuum puritate. Alii putauerunt hanc mulierem captiuam, decoram specie, rationabilem aliquam disciplinam significare, que sapienter dicta inuenitur apud gentiles.

[1Kb] 7. Hec ergo a nobis reperta, oportet primum de ea auferre et resecare omnem superstitionis eius immunditiam, et sic eam in studio ueritatis assumere.  Nihil enim mundum habent discipline gentilium, quia nulla apud infideles sapientia est cui immunditia aliqua uel superstitio non sit admixta.



CAPUT XIX. De securi manum fugienti.


[1Kb] 1. Illud autem quid significet quod Dominus per Moysen precepit, dicens: Si quis abierit cum amico suo simpliciter in siluam ad ligna cedenda, et lignum securis fugerit manum, ferrumque lapsum de manubrio amicum eius percusserit, et occiderit, hic ad unam supradictarum urbium fugiet, et uiuet, ne forte proximus eius, cuius effusus est sanguis, doloris stimulo persequatur, et apprehendat eum, et percutiat animam eius? Ad siluam quippe cum amico imus, quoties ad intuenda delicta subditorum conuertimur, et simpliciter ligna succidimus cum delinquentium uitia pia intentione resecamus.

2. Sed securis manum fugit, cum sese increpatio  plusquam necesse est in asperitatem pertrahit; ferrumque de manubrio prosilit, cum de correptione sermo durior excedit. Et amicum percutit, et occidit, qui auditorem suum prolata contumelia a spiritu dilectionis interficit.

[2Kb] 3. Correpti namque mens repente ad odium proruit, si 474 hanc immoderata correptio plusquam debuit addicit. Sed is qui incaute ligna percutit, et proximum exstinguit, ad tres necesse est urbes fugiat, ut una earum defensus uiuat, quasi ad penitentie lamenta conuersus, in unitate sacramenti sub spe, fide et caritate absconditur, reus perpetrati homicidii non tenetur. Quem exstincti proximus cum inuenerit, non occidit, quia cum districtus iudex uenerit, qui se nobis per nature consortium iunxit, ab eo procul  dubio culpe reatum non expetit, quem sub eius tuitionis uenia spes, fides et caritas abscondit.



CAPUT XX. De pollutione somnii nocturni.

[1Kb] 1. Si fuerit inter uos homo qui nocturno pollutus somnio sit, egredietur extra castra, et non reuertetur prius quam ad uesperam lauetur aqua. Et post solis occasum regredietur in castra. Nocturnum quippe somnium est tentatio occulta, per quam tenebrosa cogitatione turpe aliquid corde concipitur, quod tamen corporis opere non expletur.

[1Kb] 2. Sed somnio nocturno pollutus egredi extra castra precipitur, quia uidelicet dignum est ut qui immunda cogitatione polluitur indignum se cunctorum fidelium societatibus arbitretur. Culpe sue meritum ante oculos  ponat, et ex bonorum se estimatione despiciat.

 475 [1Kb] 3. Pollutum ergo extra castra exire, est turpi impugnatione laborantem sese ex continentium comparatione despicere. Qui ad uesperam aqua lauatur, cum defectum suum conspiciens, ad penitentie lamenta conuertitur, ut fletibus diluat omne quod animum occulta inquinatione accusat.

[1Kb] 4. Sed post occasum solis ad castra redeat, quia, deferuescente tentationis ardore, necesse est ut iterum fiduciam erga societatem bonorum sumat. Post aque quippe lauationem, occumbente sole, ad castra reuertitur, qui post lamenta penitentie frigescente flamma cogitationis illicite ad fidelium merita presumenda reparatur, ut iam se a ceteris longe e se non estimet, qui mundum se per obitum intimi ardoris gaudet.



CAPUT XXI. De paxillo egredientis ad requisita.


[1Kb] 1. Iubetur preterea Isrelitico populo per Moysen ut cum egreditur ad requisita nature, mittat paxillum in balteo, et, fossa humo, abscondat que egesta fuerint. Nature enim corruptibilis pondere grauata mens nostra, quedam cogitationum superflua, quasi uentris grauamina, erumpit.

2. Sed portare sub balteo paxillum debemus, ut uidelicet ad reprehendendos nosmetipsos semper accincti, acutum circa nos stimulum compunctione habeamus, qui incessanter mentis nostre terram penitentie dolore confodiat, et hoc, quod a nobis fetidum erumpit, abscondat.



CAPUT XXII. De quadraginta flagellis.


1. Quod autem pro mensura peccati quadraginta flagellis delinquentes 476 argui iussit, iam predictum est, quod per quadragenarium numerum figura significetur huius temporis, in quo Ecclesia per quatuor mundi partes diffusa, sub Decalogo legis uiuit. Quadragenario ergo numero delinquentes cedimur, si in hoc tempore penitentie uerberibus flagellemur.

2. Debet ergo quisque peccator temporalibus flagellis atteri, quatenus in iudicio purgatus ualeat inueniri. Beatus enim homo qui corripitur a Deo. Nulla enim in eternum animaduersio affligere poterit quos hic penitentie disciplina percusserit. Si enim hic pro peccatis cedimur, illic sine peccato inueniemur.



IN IOSUE.



477 CAPUT PRIMUM. De morte Moysi et principatu Iesu Naue.


1. Post mortem Moysi loquitur Dominus ad Iosue, dicens: Moyses seruus meus mortuus est, surge, et transi Iordanem, tu et omnis populus, in terram quam ego dabo filiis Isrel.

[1Kb] 2. Defunctus est ergo Moyses, defuncta est lex, legalia precepta iam cessant, et obtinet iehsu, id est Saluator Christus Filius Dei, principatum: introducit populum in terram de qua dicit Dominus: Beati mites, quoniam ipsi possidebunt terram .



CAPUT II. De duobus exploratoribus et Raab meretrice.

1. Iste iehsu filius Nun mittit duos exploratores ad Iericho urbem, qui suscipiuntur a meretrice Raab.  iehsu iste dux populi in semetipso Dominum Iesum Christum et uocabulo ostendit et facto. Iericho autem ciuitas mundus iste est, ad quem Dominus iehsu Christus ad perscrutandos mores hominum duo Testamenta direxit.

[1Kb] 2. Nam in eum, ut credentium fidem, aut rebellium peruicaciam plenius comprobaret, ante aduentum iudicii sui, quasi exploratores duos, 478 legem et Euangelium destinauit. Raab uero typum tenet Ecclesie, que de extraneis atque alienis gentibus congregata est, que antea uiuens in desideriis carnis, fornicabatur in idolis. De talibus ait Dominus quod precedent uos in regno celorum. .

3. Hec igitur Testamenta Domini sola suscepit, et eadem fideliter conseruat, inimicis omnino non tradidit,  ipsa potius periclitari optans, dummodo illesa ac salua seruaret. Hec casurum mundum, sicut illam ciuitatem, firmiter credidit. Hec pro se ac suorum omnium salute pactum cum Testamentis Domini fecit. Hec in domo sua coccum, id est, sanguinis signum posuit. Extra hanc si quis inuentus fuerit, ruinam seculi atque incendium mundi nulla ratione uitabit.



CAPUT III. De transitu Arce et diuisione Iordanis.

[1Kb] 1. Transit deinde populus cum arca Testamenti trans Iordanem. Sed quid sibi uult quod Iordanem eadem arca transeunte, per sacerdotes et Leuitas deducitur turba, sicque, stante aqua fluminis in cumulum, Dei populus iter incedit innoxium? Hec omnia  implentur in Ecclesie populis mystica operatione.

2. Dum enim quis ad baptismi uenerit fontem, et consistente sacerdotali et leuitico ordine initiatus  fuerit mysticis sacramentis, tunc sacerdotum ministeriis per baptismum, quasi per Iordanis fluenta ingreditur, et terram celestis repromissionis adipiscitur.

[1Kb] 3. Quod uero pars aquarum fluminis retro resiliuit perseuerans in dulcedine, pars uero in amarum maris gurgitem defluit, hec figura baptizatorum uarietatem designat, quia omnes qui baptizantur, partim quidem ex ipsis acceptam gratie celestis dulcedinem custodiunt, partim uero in peccatorum amaritudinem conuertuntur.

4. Quod uero sacerdotalis ordo et leuiticus iter ostendit populo Dei, magisterium sacerdotale monstratur. Ipsi enim et docent populum exire de Aegypto, id est, de erroribus mundi, et 479 transire per eremum uastam, id est, per seculi tentationes. Quod  uero sacerdotalis et Leuiticus ordo assistit arce Testamenti, in qua lex portatur, sine dubio, ut ipsi illuminent populum.



CAPUT Iu. De duabus semis tribubus precedentibus.

[1Kb] 1. Due semis tribus, que trans Iordanem a Moyse acceperant terram, relictis mulieribus et infantibus, cum fratribus transeuntes, prebebant illis pugnandi auxilium, usquequo et ipsi consequerentur hereditatem. Isti, qui per Moysen accipiunt hereditatem trans Iordanem, et cum fratribus suis armati et precincti incedunt, illi hoc loco intelliguntur, qui primum per Moysen hereditate legis potiti sunt, unde et primogeniti omnes esse memorantur.

2. Ruben quippe primogenitus Iacob est ex Lia,  Gad primogenitus eiusdem de Zelpha, Manasses primogenitus est Ioseph, de Aegyptia filia sacerdotis Putipharis. In his ergo primogenitis figuraliter illi ex priori populo designantur, qui per legem placuerunt Deo, quique non requiescunt, sed expediti ad auxilium fratrum suorum consurgunt. Laborantibus enim nobis in agone huius uite atque habentibus certamen aduersus contrarias potestates, ueniunt in auxilium nobis illi qui ante aduentum Christi per legem iustificati sunt.

3. uidemus enim Isaiam, Ieremiam, accinctos expeditosque ad auxilium nostrum, de uoluminum suorum iaculis cordis nostri acerrimos hostes uulnerantes. Accingitur et Daniel ad auxilium nostrum, cum  nos de regno Christi et de Antichristi futura fraude instruit atque premonet.

[1Kb] 4. Adest et Ezechiel, sacramenta nobis celestia in quadriformibus rotarum circulis signans. Ducit et  Osee bissenas agminis turmas, et precedunt nos succinctis lumbis in ueritate, quam predicant ad auxilium nostrum. Isti ergo uiri fortes pugnant nobiscum, quousque celestis repromissionis patriam consequamur.



480 CAPUT u. De duodecim lapidibus.

1. Transeuntes itaque filii Isrel Iordanem, sustulerunt de medio fluminis duodecim lapides, quos pro testimonio posuerunt in loco secunde circumcisionis, ad significandum nobis ut, dum de lauacro consurgimus, apostolice uite exempla firmissima nobiscum gestare debeamus, quorum semper testimonium ad imitamenta uirtutum contueamur.



CAPUT uI. De circumcisione secunda


[1Kb] 1. Post Iordanis autem transitum uenit iehsu in Galgala, ibique iubetur facere sibi cultros lapideos, et circumcidere secundo filios Isrel. Percunctemur de Iudeis, quomodo potest secundo quis circumcidi circumcisione carnali? Semel enim circumcisus ultra non habet quod secundo possit auferri.

2. A nobis autem, quibus lex Christi spiritualis est, conuenienter ista soluuntur. Dicimus enim circumcisionem primam fuisse per legem in Aegypto. Sed si a lege transeat quis per baptisma Iordanis ad Euangelium, tunc accipit secundam circumcisionem spiritualem per petram, qui est Christus. Sicque tali circumcisione purgatus caret Aegypti opprobrio, id est, illecebra corporalium uitiorum.

 3. Nomen autem loci Galgala, quod interpretatur reuelatio, ostendit, dum in preputio infidelitatis ambulauerit quisque per huius uite desertum, oculos ei esse cecatos. uideamus et consequentia. Post Euangelii enim circumcisionem statim in loco reuelationis pascha celebratur, immolaturque Agnus ille pro mundi salute 481 occisus, ac deficiente manna typice legis, primum comedit populus panem corporis Christi, quem incorrupta repromissionis terra, id est, mater Domini uirgo Maria protulit, cuius granum in terra cadens fructum plurimum attulit. Et uide ordinem.

4. Postquam enim sub Iesu Christo duce positi per lauacri fluenta transimus, ac per fidem spirituali circumcisione signamur, tunc his gradibus peruenientes, celebramus pascha, id est, immolatum  Christum pro mundi salute credimus, ac deinde credentes, statim illo pane dominici corporis pascimur.

5. Occurrit deinde nobis princeps militie uirtutum celestium Christus, tenens gladium Euangelii ad resecandam carnis nostre pollutionem. Percunctatio  autem Iosue dicentis ad angelum: Noster es, an aduersariorum? discretionem sanctorum insinuat, qui inter bonum et malum per discretionem diiudicant, ne eos aduersarius per speciem boni fallat, unde et Ieremie dicitur: Si separaueris pretiosum a uili, quasi os meum eris .



CAPUT uII. De exciaio Iericho et Raab saluatione.

[1Kb] 1. Circumdatur post hec Iericho, expugnaturque, aduersus quam gladius non educitur, aries non dirigitur, nec tela uibrantur. Tube solummodo sacerdotales septem diebus continuis adhibentur, sicque circumacta arca, muri Iericho subruuntur. Iericho autem per interpretationem luna dicitur.

2. Luna uero mundi huius speciem tenet, quia  sicut luna menstruis completionibus deficit, ita hic mundus ad completionem temporum currens, quotidianis defectibus cadit; in arca uero Ecclesia figuratur, in tubis autem ereis predicatores fortes accipiuntur.

[1Kb] 3. Hanc ergo urbem Iericho diebus septem ferentes arcam Isrelite eneis tubis clangentibus circumeunt, et muri eius per arce presentiam atque ad erearum tubarum sonitum cadunt, quia in hoc tempore, quod septem dierum uicissitudine uoluitur, 482 dum fertur arca, id est, dum orbem terrarum circumiens mouetur Ecclesia ad predicantium uoces, quasi ad tubarum sonitum muri Iericho, id est, elatio mundi, ac superba infidelitatis obstacula corruunt, donec in fine temporum mors nouissima inimica  destruatur, et ex impiorum perditione unica domus Raab, tanquam unica Ecclesia, liberetur, munda a turpitudine fornicationis per fenestram confessionis, in sanguine remissionis; ista enim meretrix in Iericho, tanquam in hoc seculo, moratur.

4. Que, ut saluari possit, per fenestram domus sue, tanquam per os corporis sui, coccum mittit, quod est sanguinis Christi signum pro remissione peccatorum confiteri ad saltuem. Qui inuenti sunt in domo illius, salui facti sunt ab interitu urbis, et quicunque intra Ecclesiam reperiuntur, ipsi tantum saluantur. Extra hanc autem domum, id est, extra Ecclesiam, nemo saluatur.



CAPUT uIII. De furto Achan.

 [1Kb] 1. Furatur interea de anathemate urbis Iericho Achan pallium, et linguam auream, pro quo, irascente Deo, perierunt quidam manu hostili ex populo. Iericho itaque, ut dictum est, mundi gerit figuram. De anathemate ergo eius fraudans in tabernaculo suo  abscondit, qui seculares mores in secretis Ecclesie inserit; qui, sub cultu Dei manens, solemnitates seculi uel spectacula diligit; qui sortilegos, haruspices et augures inquirit, uel qui ceteros ritus persuadet; qui prius in Iericho, id est, in hoc seculo habebantur; ipse ergo, quia post fidei indumentum conuersationis secularis cultum inducit, quasi pallium de anathemate tollit.

[1Kb] 2. Sed et ille de anathemate Iericho fraudat, qui in Ecclesia hereticorum infert dogmata, uel superstitiosa secularium litterarum studia. 483 Hec est enim lingua aurea luculento sermone aptata. Hanc furati sunt Arius, Marcion et Basilides.

[1Kb] 3. Furati sunt enim isti regulas aureas de Iericho, qui philosophorum sectam conati sunt in Ecclesiam  introducere et maculare omnem Ecclesiam Domini, ita ut disperderentur multi per eos; ideoque abiecti sunt per anathema, et quasi aceruo lapidum, ita multitudine peccatorum suorum oppressi atque exstincti sunt. Quorum errore perempto, rex Hai, hoc est, diabolus, qui per illorum impietatem fidelium quosdam euicerat, rursum superatus euincitur, atque a populo Dei suspensus, ligni crucis uirtute necatur.



CAPUT IX. De constructione altaris.

[1Kb] 1. Superatis ergo hostibus, edificauit iehsu altare Deo excelso ex lapidibus integris, in quibus non erat iniectum ferrum, sicut preceperat Moyses; et immolauit sacrificium, et scripsit in lapidibus Deuteronomium legis Moysi. uideamus itaque qui sunt  isti lapides ex quibus edificatur altare. Omnes igitur qui in Iesum Christum credunt, lapides uiui dicuntur, de quibus dicit Apostolus: uos estis lapides uiui, edificati in domos spirituales .

2. His non est iniectum ferrum, quia incorrupti et immaculati carne et spiritu sunt, et iacula maligni ignita non receperunt. Hi unum altare faciunt in unitate fidei concordiaque caritatis. In his quoque Deuteronomium, id est, secundam Euangelii legem iehsu Dominus noster scribit.

[1Kb] 3. Audiamus itaque eum dicentem: Dictum est antiquis : Non occides, ego autem dico uobis quia omnis qui irascitur fratri suo homicida est; et iterum: Non mechaberis: Ego autem dico uobis: Si quis uiderit mulierem ad concupiscendum eam, iam  mechatus est eam 484 in corde suo . Hanc igitur iehsu notat legem in cordibus credentium, hanc scribit in eorum mentibus qui altaris constructione digni sunt.



CAPUT X. De benedictionibus et maledictionibus


[1Kb] 1. Post hec omnis populus, et maiores natu, duces ac iudices precedebant hinc et inde arcam, steteruntque, sicut preceperat Moyses in Deuteronomio, sex tribus in monte Garizim, ut benedicerent populum, et ipse tribus que nobiliores sunt, id est, Simeon, Leui, Iuda, Issachar, Ioseph et Beniamin.

2. Alie uero sex ignobiliores steterunt e regione in monte Hebal, ut maledicerent, inter quos et Ruben, qui maculauerat torum parentis, et Zabulon, ultimus filius Lie, et ancillarum filii. Et hec quidem ueteris historie referunt gesta. Sed inspiciendum est quid in enarratione mystice intelligentie referatur.

3. Qui sunt ergo isti qui incedunt iuxta montem  Garizim? et qui sunt qui incedunt iuxta montem Hebal? Illi namque qui in hoc loco iuxta montem Garizim incedunt, electi ad benedictionem, eos figuraliter indicant qui non metu pene, sed celestis promissionis amore succensi, ueniunt ad salutem, illi uero dimidii, qui iuxta montem Hebal incedunt, in quo maledictiones prolate sunt, illos indicant qui non amore benedictionum, uel promissionum, sed futurorum suppliciorum timore complent que in lege scripta sunt, ut perueniant ad salutem.

[1Kb] 4. Omnes autem circa arcam incedunt, quia de Ecclesie sinu non recedunt, sed nobiliores esse illos dicimus, qui desiderio boni ipsius, eterne benedictionis amore, quod bonum est agunt, quam qui mali metu bonum sectantur. Solus ergo iehsu potest ex omnibus  populis huiusmodi mentes animosque condiscere.

485 5. Et alios quidem statuerunt in monte Garizim ad benedicendum; alios uero statuerunt in monte Hebal ad maledicendum, non ut maledictiones accipiant, sed ut intuentes perscriptas maledictiones, et penas peccatoribus constitutas, incurrere caueant, ac semetipsos timoris supplicio corrigant.



CAPUT XI. De Gabaonitis.

[1Kb] 1. Interea Gabaonite, perditionis metu perterriti, cum fraude et calliditate uenerunt ad Iesum, pannis calceamentisque ueteribus induti, deprecantes ut saluarentur, statimque a Iesu salutem accipiunt. Quorum tamen dolum ut cognouit, ligni cesores, uel aque gestatores, eos constituit; in quorum figura  illi ostenduntur qui, de mundo ad Ecclesiam uenientes, habent fidem in Deo, et inclinant caput suum sacerdotibus, sanctis quoque ministrant Ecclesie, uel ad ministerium prompti sunt; in moribus  uero suis et conuersatione pristina detinentur, induentes ueterem hominem cum actibus suis, inuoluti uetustis uitiis, sicut et isti pannis et calceamentis ueteribus obtecti.

[1Kb] 2. Et preter hoc, quod in Deum credunt, et erga seruos Dei uel Ecclesie cultus uidentur esse deuoti, nichil habent emendationis uel innouationis in moribus. Tales igitur tantummodo quasi quoddam salutis signum intra Ecclesiam temporaliter preferunt; inter Isrelitas autem, id est, inter sanctos Dei regnum eternum uel libertatem minime consequuntur.



CAPUT XII. De prelio in Gabaon.

[1Kb] 1. Quod autem in Gabaon, pugnante Iesu Naue, stetisse perhibetur sol et luna, donec Isrelis inimici delerentur, dicente 486 Scriptura: Stetit sol super  Gabaon, et luna super uallem Aialon; et adiecit Scriptura, et dicit: Quia nunquam sic audiuit Deus hominem.

2. iehsu igitur noster solem stare fecit, non tunc solum, sed multo magis modo in aduentu suo, dum nos bellum gerimus aduersus uitiorum gentes, et colluctamur aduersus principes et potestates, et rectores harum tenebrarum, aduersus spiritualia nequitie in celestibus. Sol nobis iustitie indesinenter assistit, nec deserit unquam nos, nec festinat occumbere, quia ipse dixit: Ecce ego uobiscum sum omnibus diebus usque ad consummationem seculi.

3. Quinque autem reges quinque sensus corporeos indicant, qui Gabaonitas, id est, carnales homines expugnant. Hi ad speluncam confugiunt, cum se terrenis in corpore positi actibus mergunt. Qui tamen,  pugnante Iesu, id est, predicatione euangelica superantur, at, ingrediente uerbo Dei in nobis, id est, intra speluncam corporis nostri, omnes pariter interficiuntur.



CAPUT XIII. De exstinctis gentibus et terre diuisione.

1. Exstinctis deinde, uel eiectis gentibus, Iosue sorte diuidit populis terram repromissionis. Eiecit ergo et Christus a facie fidelium suorum quodammodo gentes, gentilium errorum malignos spiritus, et sorte diuisit terram in nobis: omnia operans unus atque idem Spiritus, ac diuidens dona propria unicuique, prout uult.



CAPUT XIu. De diuisione terre.

 [1Kb] 1. Refertur autem in his diuinis eloquiis prima et secunda hereditatis facta diuisio . Prima quidem per Moysen; secunda uero, que fortior est, per Iesum. Sed Moyses trans Iordanem duabus tantum et semis tribubus, Ruben, scilicet, et Gad, et dimidie tribui Manasse, possessionem decreuit; ceteri uero omnes per Iesum suscipiunt.

 487 [1Kb] 2. Per quod indicatur quod plures per fidem Iesu Christi promissa celestia essent percepturi quam qui per legem adepti sunt. Nam ille due semis tribus procul dubio priorem populum adumbrabant; sed ideo due semis dicuntur, quia hi qui in lege agebant contigerunt agnitionem Trinitatis, sed perfectam eius scientiam non habuerunt, sicut et Ecclesiasticus liber loquitur, dicens: Qui non perfecit primo scire sapientiam, et infirmior non inuestigauit illam .

3. Hic autem nouem semis tribus que per Iesum repromissionem terre sancte suscipiunt, ut predictum est, figuram noui populi tenuerunt, qui a Iesu Domino nostro per fidem et gratiam eterne repromissionis hereditatem post lauacrum, quasi post  Iordanis transitum, suscepit. Sed proinde et ipse nouem semis tribus dicuntur, que sub Iesu hereditate potiuntur, et non integre decem, qui numerus consummatus dicitur et perfectus, quia nec in ipso aduentu Domini, uel incarnatione eius, cuncta nobis per semetipsum perfecte annuntiata sunt.

[1Kb] 4. Unde et ipse dixit discipulis: Multa adhuc habeo que uobis loquar, sed non potestis illa audire modo, ueniet autem Spiritus ueritatis, qui a Patre procedit, ille de meo accipiet, et annuntiabit uobis omnia . Perfectio itaque ac summa cunctorum bonorum in Spiritu sancto consistit, alioquin nichil in eo perfectum putabitur cui Spiritus sanctus deest.



CAPUT Xu. Quod Leuite non acceperint hereditatem.

 [1Kb] 1. Cur uero Leuite non acceperunt hereditatem terre? Utique quia Dominus noster iehsu Christus ipse est hereditas eorum, sicut scriptum est: Ego hereditas eorum, et possessio non dabitur eis in Isrel. Ego enim sum possessio eorum. Clericorum enim hereditas 488 et possessio ob hoc se dici uoluit Deus, quia ministri altaris ipsius effecti sunt, et sors, propter quod et clerus sors interpretatur.

2. Ergo Domini hereditatem merito possidet, qui, ut absque impedimento deseruire Deo ualeat, pauper spiritu esse contendit, ut congrue illud Psalmiste dicere possit: Dominus pars hereditatis mee et calicis mei 



CAPUT XuI. Quod habitacula Leuitarum per omnes tribus decernuntur.


[1Kb] 1. Quod uero habitacula Leuitis a Iesu per omnes tribus decernuntur, significatur ut hi qui in Ecclesia Dei, scientie operam dantes, doctrine gratiam administrant, rursum ab omnibus quibus dispensant diuina terrena subsidia, que non habent, recipiant, ut impleatur illud quod Apostolus precepit, dicens:  Si nos uobis spiritualia seminauimus, magnum est ut carnalia uestra metamus ? Et merito isti in cunctis tribubus diuisi dicuntur, quia dispensatione cunctorum uiuunt.



CAPUT XuII. Quod quadraginta duas urbes accipiunt Leuite.

[1Kb] 1. Quod autem quadraginta duas urbes accipiunt, indubitanter ipsa predicatio sanctorum signatur; ipsi enim possident doctrinam, que legis Decalogo constat, et quadrifido Euangelii numero, quasi quaterdenas urbes habentes. Quibus etiam due adiiciuntur, quia nimirum cuncta que predicant, morali ac mystico sensu annuntiant.



489 CAPUT XuIII. De Chananeo populo non exstincto.

 [1Kb] 1. Illud autem, quod cum Isrelitico populo percepta repromissionis terra partiretur, Ephraim tamen tribui Chananeus gentilis populus non occisus, sed factus tributarius dicitur, sicut scriptum est in libro Iudicum: Habitauit Chananeus in medio Ephraim tributarius . Quid enim tributarius, quid  Chananeus, gentilis uidelicet populus, nisi uitium signat? Sepe enim in magnis uirtutibus terram repromissionis ingredimur, quia spe intima de eternitate roboramur. Sed dum post interempta uitia sublimia, quedam tamen parua retinemus, quasi Chananeum in terra nostra uiuere concedimus.

[1Kb] 2. Qui tamen tributarius efficitur, quia hoc ipsum uitium quod subiugare non possumus, ad usum nostre utilitatis humiliter retorquemus, ut eo de se mens et in summis uilia sentiat, quod suis uiribus etiam parua que appetit non expugnat. Unde bene rursum scriptum est: He sunt gentes quas Dominus dereliquit, ut erudiret in eis Isrelem .

3. Ad hoc namque quedam minima uitia nostra retinentur, ut se nostra intentio sollicitam in certamine  semper exerceat, et eo de uictoria non superbiat, quo uiuere in se hostes conspicit a quibus adhuc uinci formidat. Isrel ergo reseruatis gentilibus eruditur, quando in quibusdam minimis uitiis elatio uirtutis nostre comprimitur, et in paruis sibi resistentibus discit quod ex se maiora non subigit



IN LIBRUM IUDICUM.



490 CAPUT PRIMUM. De seruitute populi et liberatione.


[1Kb] 1. Historia Iudicum non parua mysteriorum indicat sacramenta. Primum, quod post Iosue succedunt Iudices, sicut et post Christum succedunt apostoli, et Ecclesiarum rectores ad gubernandos et regendos fideles, quos ipse ad spem eterne repromissionis perducit. Per omnia autem in hoc uolumine delicta Iudaici populi, et seruitutes, clamor quoque eorum, et miserationes Dei describuntur.

[1Kb] 2. Nam multis annis pro suis offensis multis regibus seruierunt, et iterum conuersi liberati sunt. Sed quid est, quod sepe peccantes in manu hostili traduntur, nisi quod nostra peccata, quando delinquimus, uires hostibus prebent, et quando nos facimus malum in  conspectu Domini, tunc confortantur aduersarii nostri, id est, demones, spiritualium nequitiarum uirtutes?

3. Sed iterum, quando conuertimur, suscitat Dominus saluatores et iudices, hoc est principes et doctores, quos ad subsidium Deus mittit eorum qui ad se toto corde clamauerunt, sicut misit Othoniel, qui expugnauit Chusan Rasathaim regem Mesopotamie; sicut misit Aod, qui occidit Eglon regem  Moab; sicut misit Iahel et Debboram, qui interfecerunt Sisaram; quorum historia pro suis mysteriis breuiter memoranda est.



491 CAPUT II. De Debbora et Iahel.

[1Kb] 1. Debbora enim prophetis, uxor Lapidoth, iudicabat populum in illo tempore, et sedebat sub palma inter Rama et Bethel in monte Ephraim, ascendebantque ad eam filii Isrel in omne iudicium. Debbora, que interpretatur apis, siue loquela, in prophetia et forma accipienda est de qua scribitur: Quam dulcia faucibus meis eloquia tua ! Consideremus ubi locus prophetie esse describitur.

2. Sub palma, inquit, sub palma sedem habet prophetia, quia quos suis institutionibus erudit, ad  palmam superne uocationis adducit. Inter medium autem Rama et inter medium Bethel sedere prophetia dicitur, quia Rama interpretatur excelsa, Bethel autem domus Dei, utique quia nos in domo Dei positos, non que in terra sunt querere docet, sed que in celis sunt.

3. Hec misit et uocauit ad se Barac: Barac interpretatur coruscatio. Coruscatio est que habet quidem lucem, sed non permanentem; ad modicum enim  temporis resplendet et desinit. Hic ergo Barac formam gerit prioris populi, qui primo omnium per prophetiam uocatus, et inuitatus ad audienda eloquia Dei, refulsit quidem in legis splendore, et breui tempore coruscauit, sed non diu permansit.

[1Kb] 4. Cum ergo dixisset Debbora ad Barac, id est, prophetia ad priorem populum: Tibi precepit Dominus, et tu ascendes in montem Thabor, et accipe decem millia uirorum, respondit Barac ex persona prioris populi ad prophetissam: Non ascendam, nisi et tu ascenderis mecum. Dicit ad eum Debbora: Ibo tecum, sed non erit primatus tuus in uia qua incedis, sed in manu mulieris tradet Dominus Sisaram, euidenter ostendens, quia non est apud illum populum primatus, nec permanet apud eum uictorie palma, sed  apud Iahel mulierem, id est, Ecclesiam; nam Iahel ista alienigena, in cuius manu uictoria facta est, figuram tenet Ecclesie ex gentibus congregate.

492 5. Iahel enim interpretatur ascensio, quia per Ecclesiam ascenditur ad celum. Ista palo Sisaram hostem interficit, id est, ligni crucis uirtute diabolum interimit, quod Barac, id est, prior populus per legis precepta facere non potuit; sola enim ista per lignum, in quo spiritualibus sacramentis credentium salus est, fidei hostem affigit; quem deinde mortuum pellibus obtegit, id est, inclusum in carnalium cordibus derelinquit. Non enim latent mortifera ipsius, nisi in corruptibilitate uite uiuentibus, et peccata mortalia perpetrantibus, qui, dum, praue uiuentes, segregantur a corpore Christi, efficiuntur membra diaboli.



CAPUT III. De Gedeon et eius sacrificio.


[1Kb] 1. Traditur deinde populus Isrel in manu Madian, pro cuius liberatione loquitur angelus Domini ad Gedeon; cuius gesta quid mystice significent demonstrandum est. Gedeon namque, cum sub quercu tritici messem uirga cederet, et paleis frumenta excuteret, angelum uidit, accipiens ab eo oraculum, ut a potestate hostium populum Dei in libertatem deduceret. Iste Gedeon figuram gestabat Christi, qui sub umbra sancte crucis predestinato incarnationis future mysterio constitutus, rectitudine iudicii, quasi per uirgam, electionem sanctorum a uitiorum paleis sequestrabat.

2. Hic ergo Gedeon, cum audisset ab angelo quod,  deficientibus populorum millibus, in uno uiro Dominus plebem suam ab hostibus liberaret, protinus hedum coxit, cuius carnes secundum preceptum angeli simul cum azymis super petram posuit, et ius carnium desuper effudit. Que dum angelus uirge cacumine tetigit, statim de petra ignis erupit, atque  ita sacrificium quod offerebatur absumptum est.

3. Quo indicio declaratum uidetur quod petra illa typum habuerit corporis Christi, Paulo attestante: Petra autem erat Christus . Iam tunc igitur in mysterio declaratum est quia Dominus iehsu in carne sua totius mundi peccata crucifixus aboleret, nec solum delicta factorum, sed etiam cupiditates purgaret animorum. Caro enim 493 hedi ad culpam facti refertur, ius ad illecebras cupiditatum, sicut scriptum est: Quia concupiuit populus cupiditatem pessimam, et dixerunt: Quis nos cibabit carne? Quod igitur extendit angelus uirgam, et tetigit petram, de qua ignis exiuit, ostendit quod caro Domini, spiritu repleta diuino, peccata omnia conditionis humane exureret.

 [1Kb] 4. Unde et Dominus ait: Ignem ueni mittere in terram . Aduertit igitur uir doctus et presagus futurorum superna mysteria. Et ideo secundum oracula occidit uitulum a patre suo idolis deputatum, et ipse septennem alium uitulum immolauit Deo. Quo facto manifestissime reuelauit post aduentum Domini omnia gentilitatis abolenda esse sacrificia, solumque sacrificium Deo dominice passionis pro redemptionis nostre religione a populis deferendum. Etenim uitulus ille erat in typo Christi, in quo septiformis spiritualium plenitudo uirtutum, sicut Isaias dicit, inhabitat.



CAPUT Iu. De uellere et area.

[1Kb] 1. Preuidit ergo mysterium uictorie Gedeon, et  tamen licet fortis et fidus pleniora adhuc de Domino future uictorie documenta querebat, ut una nocte lane uellus in area poneretur, et esset super illud tantummodo ros, et super omnem terram siccitas. Et rursus similiter poneretur uellus, et super totam terram ros plueret, et siccitas esset in uellere.

[1Kb] 2. Queret fortasse aliquis utrum quasi incredulus esse uideatur, qui frequentibus iam fuerat indiciis informatus. Absit. Non enim ille ambiguus erat, sed nimirum futura mysteria preuidebat. Que etiam prouidus diligentissime explorabat, ut amplius crederet et mysterium, dum intellexisset oraculum.

[1Kb] 3. Quid ergo uellus complutum, et area sicca, et postea compluta 494 area sicco uellere significat, nisi quod primo una gens Hebreorum habebat gratie  mysterium, totus orbis uacuus erat, nunc autem in manifestatione Christi totus habet hoc orbis, illa uacua est? Area enim illa totum orbem terrarum significat.

[1Kb] 4. Denique quando totus orbis infructuoso cultu gentilis superstitionis arebat, tunc erat ros ille celestis  uisitationis in uellere, id est, in Iudea. Postea uero quam oues, que perierunt domus Isrel, que sub figura uelleris demonstrabantur, fontem aque uiue negauerunt, ros fidei exaruit in pectoribus Iudeorum, gratiamque suam imber ille diuinus in corda gentium deriuauit; inde est, quod nunc fidei rore totus orbis humescit, Iudei uero prophetis et omnibus carismatibus caruerunt.

[1Kb] 5. Nec mirum si perfidie subeunt siccitatem, quos Dominus prophetici imbris ubertate priuauit, dicens: Mandabo nubibus desuper, ne pluant super eam imbrem . Idcirco autem illam gentem uelleris nomine significauit, uel quia spolianda esset doctrine auctoritate, sicut ouis uellere, uel quia inobauditam eamdem pluuiam detinebat, quam nolebat preputio  predicari, id est, incircumcisis gentibus reuelari.



CAPUT u. De prelio Gedeon cum trecentis.

[1Kb] 1. Post hanc diligentissimam mysterii explanationem, cum iam contra Madianitas Gedeon dimicare contenderet, et exercitus multitudinem ad bella produceret, diuina illa admonitione preceptum est ut ad fluuium ueniens, omnes quos flexis genibus aquas haurire conspiceret a bellorum conflictu remoueret. Actumque est, 495 ut trecenti uiri tantummodo, qui stantes aquas manibus hauserant, remanerent.

[1Kb] 2. Cum his Gedeon ad prelium pergit, eosque non armis, sed tubis, lampadibus et lagenis armauit. Nam, sicut illic scriptum est, accensas lampades  miserunt intra lagunculas, et tubas in dextera, lagenas autem in sinistra tenuerunt, et ad hostes suos cominus uenientes cecinerunt tubis, confregerunt lagunculas, lampades apparuerunt, et hinc tubarum sonitu, illinc lampadarum coruscatione territi hostes in fugam uersi sunt.

[1Kb] 3. Quid hoc est, quod tale bellum per prophetam ad medium adducitur ? An indicare nobis propheta studuit quod aduentum Redemptoris nostri contra diabolum illa sub Gedeone duce pugne uictoria designauit? Talia illic nimirum acta sunt, que quanto magis usum pugnandi transeunt, tanto amplius a prophetandi mysterio non recedunt.

4. Quis enim unquam cum lagenis et lampadibus ad prelium uenit? Quis contra arma ueniens, arma  deseruit? Ridicula nobis hec profecto fuerant, si  terribilia hostibus non fuissent. Sed uictoria ista attestante, didicimus ne parua hec que acta sunt perpendamus. Gedeon itaque ad prelium ueniens Redemptoris nostri signat aduentum, de quo scriptum est: Tollite portas, principes, uestras, et eleuamini porte eternales, et introibit rex glorie. Quis est iste rex glorie? Dominus fortis et potens, Dominus potens in prelio .

5. Hunc Redemptorem nostrum non solum opere, sed etiam nomine prophetauit. Gedeon namque interpretatur circuiens in utero. Dominus enim noster per maiestatis potentiam omnia circumplectitur, et tamen per dispensationis gratiam intra uterum uirginis uenit. 496 Quid est ergo circuiens in utero, nisi quia omnipotens Deus Christus intra uterum fuit  per infirmitatis substantiam, et extra mundum per potentiam maiestatis? Madian uero interpretatur de iudicio.

[1Kb] 6. Ut enim hostes eius repellendi destruendique essent, non de uitio repellentis, sed de iudicio iuste iudicantis fuit. Et idcirco de iudicio uocantur qui alieni a gratia Redemptoris iuste damnationis meritum etiam in uocabulum nominis trahunt. Contra hos Gedeon cum trecentis pergit ad prelium.

7. Solet in centenario numero plenitudo perfectionis intelligi. Quid ergo per ter ductum centenarium numerum designatur, nisi perfecta cognitio Trinitatis? Cum his quippe Dominus noster aduersarios fidei destruit, cum his ad predicationis bella descendit, qui possunt diuina cognoscere, qui sciunt de  Trinitate, que Deus est, perfecte sentire.

[1Kb] 8. Notandum uero est quia iste trecentorum numerus in T littera continetur, que crucis speciem tenet. Cui si super transuersam lineam id, quod in cruce eminet, adderetur, non iam crucis species, sed ipsa crux esset. Quia ergo iste trecentorum numerus in tau T littera continetur, et per tau litteram, sicut diximus, species crucis ostenditur, non immerito in his trecentis Gedeonem sequentibus illi designati sunt quibus dictum est: Si quis uult post me uenire, abneget semetipsum, et tollat crucem suam, et sequatur me .

9. Qui sequentes Dominum tanto uerius crucem tollunt, quanto acrius sese edomant, et erga proximos suos caritatis compassione cruciantur. Unde per  Ezechielem prophetam dicitur: Signa tau super  frontes uirorum gementium et dolentium . uel certe in his trecentis qui in tau littera continentur hoc exprimitur, quod ferrum hostium crucis ligno superetur. Ducti itaque sunt ad fluuium, ut aquas biberent, et qui aquas flexis genibus hauserunt, a bellica intentione remoti sunt.

[1Kb] 10. Aquis namque doctrina sapientie, stante autem genu, recta operatio 497 designatur. Qui ergo, dum aquas bibunt, genuflexisse perhibentur, ab illorum certamine prohibiti recesserunt. Hi sunt qui doctrinam cum operibus rectis non hauriunt. Qui uero doctrine fluenta ita hauriunt, ut nequaquam in prauis operibus carnaliter inflectantur, hi Christo duce contra hostes fidei ad prelium pergunt.

11. uadunt ergo cum tubis, cum lampadibus,  cum lagenis; atque iste fuit, ut diximus, ordo preliandi. Cecinerunt tubis, intra lagenas autem sunt misse lampades; confractis uero lagenis, lampades ostense sunt; quarum coruscante luce hostes territi, in fugam uertuntur. Designatur itaque in tubis clamor, in lampadibus claritas miraculorum, in lagenis fragilitas corporum.

[1Kb] 12. Tales quippe secum dux noster ad predicationis prelium duxit, qui, despecta salute corporum, hostes suos moriendo prosternunt, eorumque gladios non armis, sed patientia superant. Armati enim uenerunt sub duce suo ad prelium martyres nostri, sed tubis, sed lagenis, sed lampadibus. Qui sonuerunt tubis, dum predicant; confregerunt lagenas,  dum soluenda in passione sua corpora hostium gladiis opponunt.

13. Resplenduerunt lampadibus, dum post solutionem corporum miraculis coruscarunt. Moxque hostes in fugam uersi sunt, quia dum mortuorum martyrum corpora miraculis coruscare conspiciunt, luce ueritatis fracti, quod impugnauerunt, crediderunt. Cecinerunt ergo tubis, ut lagene frangerentur. Lagene fracte sunt, ut lampades apparerent. Apparuerunt lampades, ut hostes in fugam uerterentur.

14. Id est, predicauerunt martyres, donec eorum corpora in morte soluerentur; corpora eorum in morte soluta sunt, ut miraculis coruscarent. Coruscauerunt miraculis, ut hostes suos ex diuina luce 498 prosternerent. Et notandum quod steterunt  hostes ante lagenas; fugerunt ante lampades, quia  nimirum persecutores sancte fidei predicatoribus adhuc in corpore positis restiterunt.

[1Kb] 15. Post solutionem uero corporum apparentibus miraculis in fugam uersi sunt, quia pauore conterriti, a persecutione cessauerunt. Intuendum est etiam id quod illic scriptum est, quia in dextera tubas, lagenas autem in sinistra tenuerunt. Pro dextro enim habere dicimus quidquid pro magno pensamus; pro sinistro uero, quod pro nichilo ducimus.

16. Bene ergo illic scriptum est quod in dextera tubas et in sinistra lagenas tenuerunt, quia Christi martyres pro magno habent predicationis gratiam; corporum uero utilitatem pro minimo; quisquis enim corporis utilitatem plus facit quam gratiam predicationis, in sinistra tubam atque in dextera lagenam  tenet. Si enim priori loco gratia predicationis attenditur, et posteriori utilitas corporis, certum est quia in dextris tube, et in sinistris lagene tenentur.



CAPUT uI. De Abimelech.

[1Kb] 1. Moritur Gedeon, et reliquit septuaginta filios, et unum nomine Abimelech, natum ex concubina, qui conduxit sibi uiros uagos, et abierunt post illum, et intrauit in domum patris sui, et occidit fratres suos septuaginta uiros super lapidem unum, et remansit Ioathan minor, quoniam absconsus erat, etc. Hoc factum, si nichil propheticum indicaret, quid opus erat, ut magnopere prescriberetur utrum Gedeon septuaginta filios et multas uxores habuisset, sed et concubinam, de qua unum et malum suscepisset?

 499 [1Kb] 2. Quod cum turpe factum sit, tunc etiam turpius esset si hec posteris ad exemplum in diuinis libris scripta uiderentur, nisi magne alicuius rei imaginem earum rerum gesta per typos et figuras ostenderent. Gedeon igitur, ut superius dictum est, typum Domini tenebat, plurime uxores eius multe sunt nationes, que per fidem Christo adheserunt. Septuaginta uero filii eius septuaginta lingue sunt in hoc mundo diffuse, in quibus sibi per fidem Dominus filios generaturus erat.

3. Concubinam hoc in loco Synagogam uocat. Que in nouissimis temporibus Antichristo est creditura, de qua Ioannes apostolus in Apocalypsi ait: Qui dicunt se Iudeos esse, et non sunt, sed sunt Synagoga  Satane . De qua ultimis temporibus  nequissimus filius, id est, Antichristus est generandus. Eritque filius ancille, id est, Synagoge illius peccatricis, quia qui peccatum, inquit, facit, seruus est peccati.

4. Hic, inquam, congregatis sibi impiis, sicut Abimelech fecit, regnum improbe usurpauit; interfectisque nobilibus filiis, id est, his qui, ex diuersis nationibus et linguis, in Christum credentes, a Deo sunt generati, inducturus est persecutionem, ut pene sanctos omnes interficiat. Sed super septuaginta, inquit, fuit iunior filius ex nobili matrimonio, qui se absconderat. Hic, inquit, ascendit in uerticem montis Garizim, et exclamauit uoce magna ad populum Sichimorum, componens eis parabolam.

5. Hic ergo iunior filius, qui fugit, ut gladium  inimici euaderet, figura est residui populi Isrel, predicante Elia, extremis temporibus credituri, et Antichristi gladium euasuri. Ascendit, inquit, iste in uerticem montis Garizim. Sed cur montem ascendit? Quia nec prophetare, nec persecutionem Antichristi quisquam euadere potest, nisi quis prius in montem benedictionis, id est, in sublimitatem fidei ac uirtutum ascenderit. Hic est enim mons Garizim, qui a Moyse in benedictionem deputatur .

6. Itaque cum ascendisset, eleuata uoce clamauit et dixit: Audite me, uiri Sichem. lerunt ligna, ut ungerent super se regem, dixeruntque oliue: Impera nobis. Que respondit: Nunquid possum amittere pinguedinem meam, qua dii utuntur et homines, et uenire, ut inter ligna promouear? Dixeruntque ligna  500 ad arborem ficum: ueni, et super nos accipe regnum. Que respondit eis: Nunquid possum relinquere dulcedinem meam, fructusque suauissimos, et ire, ut inter cetera ligna promouear? Locuta sunt quoque ligna ad uitem: ueni et impera nobis. Que respondit: Nunquid possum deserere uinum meum, quod letificat Deum et homines, et inter cetera ligna promoueri?

7. Cum ergo repudiata fuissent ligna silue ab oliua, et ficu, et uite, uenerunt ad rhamnum, ut eum sibi facerent regem. Sed prius uideamus, cur oliua, ficus et uitis super ligna regnare noluerunt. Ligna quippe silue intelligimus homines esse uagos, et uanos, eterno incendio preparatos. His ergo merito noluit nec oliua, nec ficus regnare, nec uitis,  quia non merebantur. Oliua enim gratiam Spiritus  sancti, et unctionem pacis significat. Fieus autem sacre legis imaginem tenet, sicut in Euangelio scriptum est: Quidam paterfamilias plantauit uineam, et in uinea sua plantauit ficum.

8. Quis paterfamilias, nisi Deus, qui familie sue, id est, omnium credentium pater est? Plantauit ergo uineam, id est, populum, quia uineam ex Aegypto transtulit. Et utique populum, non uineam ex Aegypto transtulerat. In hac uinea plantauit ficum, hoc est, in populo suo posuit legem. Que lex primitiuum populum, sicut ficus grossos aridos et inutiles deiecit in terram, et postea alios fructus generauit, id est, populum Christianum, quem ad debitam euangelice discipline maturitatem et suauissimam pinguedinem Christi cum gloria et honore  perduxit.

[1Kb] 9. Sed uitis noluit regnare eis. uitem autem Saluatoris nostri typum habere manifestum est, sicut ipse in Euangelio ait: Ego sum uitis uera . Igitur qui iam in reprobum sensum, sicut Apostolus dixit , futurus erat populus ille, qui Antichristo est seruiturus, quem ligna silue appellat, et necesse est ut credat mendacio, id est, Antichristo, qui ueritati Christo noluit credere, ideo et a regno uitis, id est, Christi, et ab oliua, id est, Spiritus sancti gratia, et a ficu, id est, diuine legis dulcedine reprobatus, uenit ad rhamnum.

501 [2Kb] 10. Rhamnus enim genus rubi est, quam uulgo senticem ursinam appellant, asperum nimis et spinosum, per quod merito typus Antichristi significatur,  qui omni asperitate et feritate humanum genus est uastaturus. Sed exiet, inquit, ignis de rhamno, id est, iniquitas de Antichristo, et omnes qui in eo confident cum ipso pariter deuorabit.



CAPUT uII. De Iephte et filia.

[1Kb] 1. Adiecerunt deinde filii Isrel deseruire Baalim et diis alienis, tradunturque in manus filiorum Ammon. Tunc Iephte Galaadites, fugiens a facie fratrum suorum, constituitur in principem ob pugnam filiorum Ammon; qui rediens post triumphum, immolauit filiam, que sibi post uictoriam prima occurrerat; sic enim uotum spoponderat, ut quidquid sibi reuertenti primum occurreret, Domino immolaret.

2. Quis ergo in Iephte prenuntiabitur, nisi Dominus  iehsu Christus, et Saluator noster, qui a facie  fratrum suorum, id est, Iudeorum abscedens, in gentibus principatum accepit? Qui omnia humane salutis sacramenta, tanquam iuratus, expleuit, et quasi filiam, ita carnem propriam pro salute Isrelis Domino obtulit.

502 3. Iurasse enim Patrem, ac uouisse Unigenitum legimus, Psalmista dicente: Sicut iurauit Domino, uotum uouit Deo Iacob , scilicet ut sacramentum religionis in carnis sue passione pro salute generis humani expleret. Hec ergo secundum historiam gestorum ita per Christum acta sunt, ut uideantur pro religione, quam iurauerat, esse completa. Post mortem Iephte, traditur Isrel in manus Allophylorum, nasciturque Samson, qui liberat Isrel.



CAPUT uIII. De Samson.


1. Samson autem, quondam Domini Nazareus, habet quiddam in typo gestum Christi. Primum quod ab angelo natiuitas eius annuntiatur; deinde quoniam Nazareus dicitur, et ipse liberat Isrel de hostibus; postremo quod templum illorum subuertit, et perierunt multa millia hominum qui illum illuserant.

[1Kb] 2. Natiuitas ista Samson, que per angelum annuntiatur, similitudinem habet primum prophetarum, qui natiuitatem Domini secundum carnem annuntiauerunt; deinceps angeli etiam qui ad Mariam loquitur, dicens: Maria, inuenisti gratiam ante conspectum Domini, et accipies in utero, et paries filium,  et uocabitur nomen eius iehsu; hic enim saluum faciet populum suum a peccatis eorum .

[1Kb] 3. Samson autem interpretatur sol ipsorum, eorum scilicet quibus lucet, non omnium, sicuti est oriens super bonos et malos sol, sed quorumdam. Sed quia et Redemptor noster sol appellatur, audi ipsum Dominum Iesum per prophetam eo nomine uocitari: Orietur uobis sol iustitie, et sanitas in pennis eius . uere enim hic sol iustitie est, qui omnium credentium mentes celesti lumine clarificat.

[1Kb] 4. Hic uere Nazareus, et sanctus Dei, in cuius similitudinem ille Nazareus est nuncupatus. Iste ergo cum tenderet ad ministerium nuptiarum, leo rugiens occurrit ei. Sed quis primus erat 503 in  Samson obuium leonem necans, cum petende uxoris causa ad alienigenas tenderet, nisi Christus, qui Ecclesiam uocaturus ex gentibus, uincens diabolum, dicit: Gaudete, quia ego uici mundum?

[1Kb] 5. Quid sibi uult ex ore leonis occisi fauus extractus, nisi quia, ut conspicimus, reges ipsi regni terreni,  qui aduersus Christum ante fremuerunt, nunc iam, perempta feritate, dulcedini euangelice predicande etiam munimenta prebent? Illud etiam, quod in semetipso Samson expressit, quod paucos quidem, dum uiueret, interimit; destructo autem templo, hostes innumeros, cum moreretur, occidit.

6. Quia nimirum Dominus ab elatione infidelitatis paucos, cum uiueret, plures uero, cum templum sui corporis solueretur, exstinxit, atque elatos ex gentibus, quos uiuendo sustinuit, simul omnes moriendo prostrauit. Iam uero reliqua eius, quod ei mulier subdola caput raserit, et Allophylis illudendum tradiderit, quod captiuatus, quod cecatus, quod ad molam deputatus est; in his non Christus, sed illi figurantur, qui solo tantummodo in Ecclesia Christi nomine  gloriantur, et malis actibus iugiter implicantur.

7. uir enim in nobis sensus rationalis intelligitur. Caro autem quasi in typo mulieris accipitur. Si enim mulieri, id est, carni nostre, blandiente libidine, uel aliis operibus, consenserimus, gratia spiritus, que Nazarei crine significatur, nudati spoliamur atque decipimur.

[1Kb] 8. Ita enim superbis et peccatoribus, uiolata Christi gratia, sicut Samson incisa coma, diabolus illudit. Sed quid est quod Samson ille ab Allophylis captus, postquam oculos perdidit, ad molam deputatus est? Quia nimirum maligni spiritus, postquam tentationum stimulis intus aciem contemplationis offodiunt, foris hominem in circuitum laborum mittunt.

 9. Quod si aliquando idem homo agendo penitentiam redeat, illi uelut coma reducitur, id est, gratia reflorescente, reparatur ad uirtutem; deinde cupiditatis ac luxurie subuersis columnis, uictores hostes 504 deiicit, et reparato certamine in finem fortissime de demonibus triumphabit.



CAPUT IX. De Ruth.

1. uideamus nunc et Ruth. Habet enim ista typum Ecclesie. Primum, quod alienigena est ex populo gentili, que, relicta patria, et omnibus que illic erant, uadit in terram Isrel. Et, cum prohiberet eam socrus sua pergere secum, perseuerabat, dicens: Quocunque perrexeris, pergam; populus tuus, populus meus, et Deus tuus, Deus meus; que te morientem  terra susceperit, in ea moriar.

2. Que uox sine dubio typum in illa fuisse Ecclesie manifestat. Sic enim Ecclesia ex gentibus ad Dominum conuocata, relicta patria sua, quod est idololatria, et omissa uniuersa conuersatione terrena, profitetur Dominum Deum suum esse, in quem sancti  crediderunt, et illuc se ituram, ubi caro Christi post passionem ascendit, et ob eius nomen in hoc seculo pati usque ad mortem, et cum sanctorum populo, patriarchis scilicet, et prophetis consociandam; de quorum societate, quod sanctis ex stirpe Abrahe uenientibus consociaretur, Moyses in Cantico ostendit, dicens: Letamini, gentes, cum plebe eius, id est, qui ex gentibus istis credituri, cum illis qui primi electi sunt eterna letitia exsultate.

3. Ingressa autem Ruth cum socru sua in terram Isrel, ob merita obsequiorum suorum prouidetur, ut homini coniungeretur ex Abrahe stirpe uenienti. Et primum quidem huic quem ipsa propinquum magis esse credebat, qui negat se posse illi nubere. Et, recedente illo, per testimonium decem maiorum  Booz illi coniungitur, et ab ipsis decem senioribus uiris benedicitur.

4. Sed quod prius ille cognatus confitetur se eidem nubere non posse, hoc loco Ioannis Baptiste figuram ostendi estimamus, qui cum ipse a populo Isrel Christus putaretur et interrogaretur quis esset, non negauit, sed confessus est, dicens Christum se non esse. Et perseuerantibus his qui missi erant, et inquirentibus quis esset, respondit: Ego sum uox clamantis in deserto , et nouissime confitetur ipse de Domino, dicens: Qui habet sponsam, 505 sponsus est. Se autem amicum sponsi manifestat, cum adiecit: Amicus autem sponsi est, qui stat, et audit eum, et letatur propter uocem sponsi.

 5. Hunc ergo Christum existimabant, quia Christum  in die uisitationis sue uenisse non intelligebant esse Ecclesie sponsum, qui propheticis esset uocibus ante promissus. Sed sicut ille propinquus negauit, et postea Ruth iungitur Booz, ita Christus, qui uere sponsus Ecclesie est, quem omnium prophetarum oracula cecinerant, dignatus est Ecclesiam assumere, et ex omnibus gentibus per totum orbem terrarum Deo Patri innumeros populos offerre.

[1Kb] 6. Quod uero excalceat se cognatus ille, ueterum consuetudo erat ut si sponsa sponsum repudiare uellet, discalcearetur ille, ut hoc esset signum repudii. Proinde excalceari iubetur, ne ad Ecclesiam quasi sponsus calceatus accederet; hoc enim Christo seruabatur, qui sponsus erat uerus. Decem autem maiorum natu benedictio hoc ostendit, in nomine Domini  Iesu omnes esse gentes saluandas ac benedicendas.

[1Kb] 7. Iota enim apud Grecos decem significat, que prima littera nomen Domini Iesu summam perscribit. Que res, ut diximus, omnes gentes per ipsum saluandas esse ac benedicendas demonstrat. Ne dubitet ergo quisquam hec, ut dicta sunt, credere, cum uideat uniuersa et ab initio figuris antecedentibus precucurrisse, et per aduentum Domini manifeste adimpleta sic esse; et que supersunt, hoc modo perficienda in ueritate, consonantibus omnibus et uocibus et figuris sanctarum Scripturarum, que adimplebit is qui pollicitus est per Filium suum Iesum Christum Dominum regem et Saluatorem nostrum, cum quo est illi honor et gloria in secula seculorum.  Amen.



IN REGUM PRIMUM.



506 CAPUT PRIMUM. De natiuitate Samuelis.


[1Kb] 1. Post librum Iudicum sequitur Regum. Et aspice tempora, primo Iudicum, postea Regum, sicut erit primo iudicium, postea regnum; in his autem Regum libris multis et uariis modis sacramenta Christi et Ecclesie reuelantur.

 [1Kb] 2. Nam ab ipso exordio regum commutatum sacerdotium in Samuelem, reprobato Heli, et commutatum regnum in Dauid, reprobato Saule, exclamat prenuntiari nouum sacerdotium, nouumque regnum, reprobato ueteri, quod umbra erat futuri, in Domino Iesu Christo uenturi.

[1Kb] 3. Nonne ipse Dauid, cum panes propositionis manducauit, quos non licebat manducare nisi solis sacerdotibus, in una persona utrumque futurum, id est, in uno Iesu Christo regnum et sacerdotium figurauit?  Itaque ipsa Samuelis sacerdotis successio nouum, ut predictum est, sempiternumque sacerdotium prefigurabat, qui est iehsu Christus, Heli sacerdote reprobato, id est, Iudaico sacerdotio abiecto.

[1Kb] 4. Mater quoque ipsa Samuelis, que prius fuit sterilis, et posteriori fecunditate letata est, cuius  etiam nomen, id est, Anna, 507 gratia eius interpretatur, ipsam religionem Christianam, ipsam postremo Dei gratiam significat, quia nobis Christus oritur; ipsam quoque Ecclesiam, que olim sterilis, nunc fecunda in Dei laude letatur.

5. Que nichil aliud in cantico suo prophetare uidetur, nisi mutationem ueteris Testamenti, uel sacerdotii in Nouum Testamentum, uel sacerdotium, qui est Christus; nisi forte quis dicat nichil Annam prophetasse, sed Deum tantummodo propter filium impetratum exsultante predicatione laudasse.

 [15Kb] 6. Quid ergo sibi uult quod ait: Arcum potentium fecit infirmum, et infirmi accincti sunt uirtute, pleni panibus minorati sunt, et esurientes transierunt terram, quia sterilis peperit septem, et fetosa in filiis infirmata est? Numquid ipsa septem pepererat, quamuis sterilis fuerit? Unicum habebat, quando ista dicebat. Sed nec postea septem peperit, siue sex, quibus septimus esset ipse Samuel, sed tres mares, et duas feminas.

[1Kb] 7. Deinde in illo populo, cum adhuc nemo regnaret, quod in extremo posuit, dat uirtutem regibus nostris, et exaltauit cornu Christi sui, unde dicebat, si non prophetabat? Dicat ergo Ecclesia Christi, ciuitas regis magni, gratia plena, prole fecunda Dei, quod tanto ante de se prophetatum per os huius pie matris  agnoscit: Confirmatum est cor meum in Domino, et exaltatum est cornu meum in Deo salutari meo. Interea Samuel erat ministrans in templo Dei, accinctus ephod.

[1Kb] 8. Porro filii Heli, diuina sacrificia temerantes, peccabant coram Domino, et deridebant per eos multi sacrificium Dei. Unde et Heli sacerdos pro eorum iniquitate damnatus est, quod eos peccantes minus seuera animaduersione plectebat. Miserum me! et quidem cercuit, et quidem corripuit, sed lenitate et mansuetudine patris, non auctoritate et seueritate pontificis.

9. Qua sententia discant sacerdotes quomodo ipsi propter peccata filiorum, id est, propter scelera populi puniantur. Et quamuis sancti sint, culpa tamen  subditorum eisdem, si non cerceant, reputatur.



508 CAPUT II. De propheta ad Heli destinato.

1. uenit autem propheta Dei quidam ad Heli sacerdotem, et dixit ei: Hec dicit Dominus: Numquid non aperte reuelatus sum domui patris tui, cum esset in Aegypto, in domo Pharaonis, et elegi eum ex omnibus tribubus Isrel mihi in sacerdotem, ut ascenderet ad altare meum, et adoleret mihi incensum, et portaret ephod coram me, et dedi domui patris tui omnia de sacrificiis filiorum Isrel?

2. Quare calce abiecisti uictimam meam, et munera mea, que precepi ut offerrentur in templo, et magis honorasti filios tuos quam ut comederetis primitias omnis sacrificii Isrel populi mei? Propterea ait Dominus  Deus Isrel: Loquens locutus sum, ut domus tua et domus patris tui ministraret in conspectu meo usque in sempiternum.

3. Nunc autem dicit Dominus: Absit hoc a me; sed quicunque glorificauerit me, glorificabo eum; qui autem  contemnunt me, erunt ignobiles. Ecce dies ueniunt, et precidam brachium tuum, et brachium domus patris tui, ut non sit senex in domo tua, et uidebis Christum emulum tuum in templo in uniuersis prosperis Isrel. Que prophetia de mutatione sacerdotii non est in Samuele completa, sed adumbrata.

[1Kb] 4. Nam post Samuelem prophetam postea sacerdotes fuerunt de genere Aaron, sicut Sadoch, et Abiathar, regnante Dauid, et alii deinceps, antequam tempus ueniret ex quo ista de sacrificio mutando per Christum effici oportebat.

5. Nam cum diceret: Loquens locutus sum, ut domus tua et domus patris tui ministraret in conspectu meo usque in sempiternum. Nunc autem dicit Dominus: Absit hoc a me, sed quicunque glorificauerit me,  glorificabo eum; qui autem contemnunt me, erunt ignobiles; ecce isti sunt dies qui prenuntiati sunt, iam enim uenerunt; nullus enim sacerdos est secundum ordinem Aaron. 509 Nam et illud quod ibi sequitur: Suscitabo mihi sacerdotem fidelem, de Christo, Noui Testamenti uero sacerdote, dicitur.

6. Quod uero adiungitur: Et erit qui remanserit in domo tua, ueniet, ut oretur pro eo, non proprie dicitur de domo huius Heli, sed illius Aaron, de quo usque ad aduentum Iesu Christi homines remanserunt. De quo genere etiam hucusque non desunt qui ueniant et conuertantur. De quibus alius propheta dixit: Reliquie salue fient . Unde et Apostolus: Sic ergo, inquit, et in hoc tempore reliquie secundum electionem gratie salue sunt ; de talibus  enim residuis bene intelligitur esse quod dictum est: Qui remanserit in domo tua ueniet, ut oretur pro eo. Profecto qui crediderit in Christo, sicut temporibus apostolorum ex ipsa gente plurimi uenerunt, et crediderunt.

7. Neque nunc desunt qui, licet rarissimi, tamen credant, ut impleatur in his quod hic homo Dei locutus est. Quod uero continuo secutus adiungit: Et offerat nummum argenteum, et tortam panis, quid per nummum argenteum, nisi oris confessio designatur, que fit credentibus ad salutem? Argentum enim pro eloquio poni solet, Psalmista testante, ubi canitur: Eloquia Domini eloquia casta, argentum igne examinatum, probatum terre, purgatum septuplum .

 8. Sed quod dicit iste qui uenit: Dimitte me, obsecro, ad unam partem sacerdotalem, ut comedam buccellam panis; sacerdotalem partem corpus Christi, id est, Ecclesiam dicit. Cuius plebis ille sacerdos est, mediator Dei et hominum, homo Christus iehsu.  Cui plebi dicit apostolus Petrus: Plebs sancta, regale sacerdotium ; in hac parte sacerdotali postulat comedere buccellam panis.

9. Quibus uerbis ipsum sacrificium Christianorum eleganter expressum est, de quo dicit sacerdos ipse: Panis quem ego dabo caro mea est pro mundi uita; ipsum quippe sacrificium non secundum ordinem Aaron, sed secundum ordinem Melchisedech.



510 CAPUT III. De arce captiuitate.

[1Kb] 1. Igitur posteaquam hec in figura mutationis ueteris Testamenti a propheta illo pronuntiata sunt ad Heli, offendente Dominum Isrel, instruxerunt aciem Philistei contra eos. Tollunt Isrelite arcam ad tuitionem suam. Capta est ab hostibus arca, nec solum  ipsi uicti sunt, et in fugam uersi, imo etiam magna strages facta est occisorum.

2. Nonnichil tamen futurorum significat res gesta hec. Prophetice enim arca illa ab alienigenis capta indicabat Testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est. Transeunte arca Domini ad gentes, periit, atque interiit sacerdotium Iudeorum; duoque filii Heli corruerunt, quorum unius uxor uiduata, et mox in partu mortua est propter eamdem perturbationem.

3. Quo euidenti signo prefiguratum est post exstinctum sacerdotium Iudeorum carnalem interiisse Synagogam, illi carnaliter adherentem, prostratoque Heli de sella pontificis Iudeorum, sedem habere  uacuam, et gloriam sacerdotii regnique exstinctam. Sed quid est quod dum posuissent Philistini arcam Domini in templo Dagonis dei sui, intrauerunt templum, et inuenerunt deum suum prostratum, atque confractum caput eius, duasque manus abscisas?

4. Statim enim ut Testamentum Domini peruenit in gentibus, confestim idola, que deceptum possidebant orbem, destructa sunt, omnisque error simulacrorum periit, presentiam Dei forte non sustinens. Nam in manibus Dagon precisis, opus idololatrie amputatum, et in capite eius superbia diaboli abscisa significabatur, a quo initium peccati fuit.

5. Quod uero in limine: ut certum scilicet prefinitumque sue idololatrie finem agnosceret; limes enim finem itineris significat. Etiam et illud ad  magnam pertinet edificationem, et significationem 511 in ipsa ruina Dagon dei sui, atque fractura, quod dorsum illius solum inuenerunt, fractis eius omnibus membris; dorsum quippe fugam significat; quicunque enim fugiunt, persequentibus dorsum dant.

[1Kb] 6. Unde et scriptum est de hostibus: Quoniam pones eos dorsum . Ubi sunt enim idola? Perierunt; et si aliqua remanentia ab aliquibus absconduntur, fugerunt. Quod autem percussi sunt in posteriora hi qui arcam captiuauerunt, hec pena signum uidetur, quia si qui susceperunt Testamentum Dei, et posteriora uite dilexerint, ex ipsis iustissime  cruciabuntur, que, sicut Apostolus ait, existimare debent sicut stercora.

[1Kb] 7. Qui enim sic assumunt Testamentum diuinum, ut, in posteriora respicientes, ueteri se uanitate non exuant, similes sunt hostibus illis qui arcam Testamenti captiuam iuxta idola sua posuerunt, et illa quidem uetera etiam nolentibus cadunt, quia omnis caro fenum, claritas hominis ut flos feni; aruit fenum, flos cecidit ; arca autem Domini manet in eternum, secretum scilicet Testamentum, regnum celorum, ubi est eternum Dei uerbum.

8. uacce autem ille Allophylorum arcam Dei gestantes fugam sanctorum renuntiantium seculo designauerunt, qui nullum delicti iugum traxerunt. Nam  sicut ille pignorum affectibus a recto itinere minime digresse sunt, ita sancti mundo renuntiantes, parentele obtentu non debent a bono proposito prepediri.

[1Kb] 9. Sicut enim nostra nobis non odienda est anima, sed eius carnales affectus odio debemus habere, ita nec proximi odio a nobis habendi sunt, sed eorum impedimenta, quibus a recto itinere nos impediunt, sicut et Moyses ait: Qui dicunt patri suo et matri: Nescio uos; et fratribus suis: Ignoro illos, et nescierunt filios suos, hi Testamentum Dei et precepta eius seruauerunt. Iudicia tua, Iacob, et legem tuam, o Isrel . Ille enim scire Deum famularius appetit, qui pro amore pietatis eius nescire desiderat quodcunque carnaliter sciuit.



512 CAPUT Iu. De sacrificio Samuelis, et lapide adiutorii.


1. Samuel autem post mortem Heli regebat Isrel. Congregato autem omni populo, exclamauit ad Dominum pro Isrel, et exaudiuit eum. Et cum offerret holocaustum, accedentibus alienigenis ad pugnam contra populum Dei, intonuit super eos Dominus, et confusi sunt, et offenderunt coram Isrel, atque superati sunt.

2. Tunc assumpsit Samuel lapidem unum, et posuit eum inter Masphath et Siceleg; et, ut interpretes Septuaginta transtulerunt, inter Masphath nouam et ueterem, et uocauit nomen eius Lapis adiutorii, et dixit: Usque ad hunc auxiliatus est nobis Deus. Masphath interpretatur intentio. Lapis ille adiutorii medietas est Saluatoris, per quem transeundum est a  Masphath uetere ad nouam, id est, ab intentione que exspectabatur in carnali regno, quo erat beatitudo falsa carnalis, ad intentionem que per Nouum Testamentum exspectatur in regno celorum, ubi est beatitudo uerissima spiritualis, qua quoniam nichil est melius, hucusque auxiliatur Deus.

3. Iste Samuel, inuocato nomine Domini, exauditus est, et in tempore messis pluuiam impetrauit. Pluuia enim in sanctis Scripturis uerba sunt Euangelii, siue legis, sicut et Moyses dicit: Exspectetur, sicut pluuia, eloquium meum, et descendant, sicut ros, uerba mea . Hanc igitur pluuiam dedit mundo Christus in tempore messis, id est, quando gentes  colligi oportebat, ut sicut frumentum horreis, sic intra Ecclesie sinum gentes congregarentur.



CAPUT u. De unctione Saul.

1. Iudicauit autem Samuel Isrel omnibus diebus uite sue, fueruntque usque ad eum iudices et principes super Isrel. Porro filii Samuel declinauerunt post auaritiam, et accipiebant munera, et tam iniqui iudices exstiterunt, ut populus, nequaquam ferens, regem sibi in similitudinem ceterarum gentium postularent.

513 2. Quibus dedit Saul regem, ungiturque, iubente Domino, prior a propheta in regnum, qui et ipse quidem in id quod unctus est, imaginem Christi portauit. Unde et beatus Dauid et ipse Christus  nuncupatus ait ad eum qui se finxerat Saul occidisse: Quomodo non timuisti manum tuam iniicere in Christum Domini?

[1Kb] 3. Hinc est quod ab humero sursum Saul supereminebat omnibus, quia caput nostrum sursum est supra nos, quod est Christus; in id autem quod reprobatus postea et reiectus est, succedente in regno Dauid, populi, ut predictum est, Isrel personam gestauit. Qui populus regnum adeptum fuerat amissurus, Christo Domino nostro per Nouum Testamentum non carnaliter, sed spiritualiter regnaturo.



CAPUT uI. De ieiunio indicto a Saule.

1. Iste autem Saul, dum pergeret dimicaturus aduersus Philistheum, indixit toto exercitui ieiunium,  quousque reuerterentur a prelio. Sed Ionatham filius eius uidens super faciem agri mel, extendit summitatem uirge, et intinxit in fauum mellis, et gustauit, et illuminati sunt oculi eius, non utique ad uidendum illuminati, qui antea uidebat, sed ad discernendum quia uetita tetigerat. Tunc enim casus ille, sicut et Adam, fecit illum attentum, reddiditque confusum.

2. Quo facto admonemur omnes illecebras uoluptatum in seculo debere contemnere, qui Deo nitimur militare. Non enim potest contra Allophylos spirituales, id est, aduersus principes tenebrarum, uiribus animi concurrere, qui adhuc huius mundi negligit dulcedinem declinare; mel enim distillant labia meretricis, quod est delectatio uoluptatis carnalis, de  quo putatur iuxta mysticos intellectus hunc gustasse Ionatham, et sorte deprehensum, uix precibus populi liberatum.



514 CAPUT uII. De Agag rege seruato.

1. Iniit iterum Saul prelium aduersus Amalech, interfectisque cunctis hostibus, pepercit Agag regi, nec uoluit disperdere omnia iuxta preceptum Domini,  irasciturque ei Dominus. ueniens autem Samuel sumpsit gladium, et in frustra concidit Agag. Quando legunt quidam in Scripturis quod sancti nulli hostium parcunt, efficiunturque crudeles, et humanum sanguinem sitientes, dicunt quia et iusti ita percusserunt hostes, ut non relinqueretur ab his qui saluus fieret; et non intelligunt in his uerbis adumbrari mysteria, et hoc magis nobis indicari, ut pugnantes aduersus uitia, nullum penitus ex his relinquere debeamus, sed omnia interimere.

2. Nam si pepercerimus, reputabitur nobis in culpam, sicut reputatum est Saul, qui uiuum seruauit regem Agag. Quomodo enim quisque iustos manebit, si adhuc aliquid peccati in semetipso seruauerit, sicut Saul? At uero sancti in figura Samuelis ita seuiunt  super hostes suos, id est, super uitia peccatorum, ut non permittant relinqui aliquod peccatum impunitum.



CAPUT uIII. De abreptione Saulis a spiritu nequam.

[1Kb] 1. Igitur recedente a Saul Domino propter inobedientiam, arreptus est maligno spiritu a Domino, irruebatque in eo spiritus Domini malignus. Si Domini, cur malus? si malus, cur Domini? Sed duobus uerbis comprehensa est hec sententia, et in Deo potestas iusta, et in diabolo uoluntas iniusta.

[1Kb] 2. Nam idem spiritus malus per nequissimam uoluntatem, et idem spiritus Domini per acceptam iustissimam potestatem; inde ergo 515 spiritus Domini appellatus est diabolus propter ministerium,  quia omnibus etiam spiritibus malis bene utitur Deus, uel ad damnationem quorumdam, uel ad emendationem, uel ad probationem.

[1Kb] 3. Et quamuis malignitas a Domino non sit, potestas tamen nisi a Deo non est, sicut et alibi dictum est. Etiam sopor Domini, qui occupauerat milites eiusdem Saul, cum Dauid hastam et scyphum abstulisset a capite dormientis; non quia sopor tunc in Domino erat, ut ipse dormiret, sed quia ille sopor qui tunc homines apprehenderat nutu Dei erat infusus, ne Dauid serui eius in eo loco presentia sentiretur.

4. Dicitur ergo spiritus Domini malus, hoc est, minister Dei ad faciendum in Saul, quod eum pati iudex omnipotentissimus iudicabat. Quoniam spiritus ille uoluntate qua malus erat non erat Dei; creatura  uero qua conditus erat, et potestas quam non sua sed Domini omnium equitate acceperat, Dei erat.



CAPUT IX. De unctione Dauid.

1. Itaque Saule propter inobedientiam reprobato, mittit Dominus Samuel ad Isai, et sumpto cornu olei, unxit in regem Dauid. Sed uideamus eumdem Dauid, quomodo prophetice Christum significauerit;  Dauid enim interpretatur manu fortis, siue desiderabilis. Et quid fortius leone illo de tribu Iuda, qui uicit mundum? Et quid desiderabilius illo de quo dicitur: ueniet desideratus cunctis gentibus ?

[1Kb] 2. Ungitur iste Dauid in regem, futurum denuntians per unctionem illam Christum: Christus enim a chrismate appellatur. Dauid ab officio pastorali pecorum ad hominum regnum transfertur: nunc autem Dauid ipse iehsu ab ouibus Iudaice plebis ablatus, in regnum gentium translatus est; in Iudaica enim plebe non est modo Christus, ablatus est inde; nunc gentium greges pascit.

[1Kb] 3. Erat autem Dauid in canticis musicis eruditus. Diuersorum enim 516 sonorum rationabilis moderatusque concentus concordi uarietate compactam  ordinate Ecclesie insinuat unitatem. Que uariis modis quotidie resonat, et suauitate mystica modulatur.

4. Iste adhuc puer in cithara suauiter, imo fortiter canens, malignum spiritum, qui operabatur in Saule, compescuit, non quod cithare illius tanta uirtus erat, sed quod figura crucis Christi, que de ligno et extensione neruorum mystice gerebatur, ipsaque passio, que cantabatur, iam tunc spiritus demonis opprimebat. Leonem quoque et ursum idem Dauid necauit, ursum uidelicet diabolum, leonem Antichristum; alterum hominibus latenter insidiantem, alterum in posterum manifestissime seuientem.



CAPUT X. De certamine Dauid cum Goliath.

 1. Iste Dauid in prelio gigantem superauit, cum aduersus populum Dei alienigene dimicarent. Prouocauit unus unum, Goliath Dauid; prouocauit superbia humilitatem, prouocauit diabolus Christum. Accepit arma bellica sanctus Dauid, ut aduersus Goliam procederet; hec arma per etatem et paruam staturam corporis portare non potuit, abiecit onerantia, accepit quinque lapides de flumine, et posuit in uase pastorali.

[1Kb] 2. His armatus processit, et uicit. Hoc quidem ille Dauid. Sed si mysteria perscrutemur, in Dauid Christus intelligitur. Qui, tempus reuelationis Noui Testamenti insinuande et commendande gratie preuidens, arma deposuit, quinque lapides tulit. Deposuit ergo corporalia sacramenta legis, que non  sunt imposita gentibus; deposuit que non obseruamus, sed tamen ad aliquam significationem premissa et posita intelligimus.

3. Denique hec arma deposuit, tanquam onera sacramentorum ueteris legis, et ipsam legem accepit. Quinque enim lapides quinque libros Moysi significant. Tulit ergo quinque illos lapides de flumine, id est, de seculo. Labitur enim mortale seculum 517 et  preterfluit quidquid uenit in mundum. Erant enim in flumine tanquam in populo illo primo lapides, erant illic inutiles, et uacabant, nichil proderant, transibant super fluuios. Sed quid fecit Dauid, ut lex ipsa utilis esset? Accepit gratiam. Lex enim sine gratia impleri non potest: Plenitudo enim legis caritas .

[1Kb] 4. Quia ergo gratia facit impleri legem, significatur gratia lacte. Hoc enim est in carne gratuitum, ubi mater non queritur accipere, sed satagit dare; hoc mater gratis dat, et contristatur si desit qui accipiat. Quomodo ergo ostendit Dauid legem sine gratia operari non posse, nisi cum illos lapides quinque, quibus significabatur lex, in libros quinque, quos coniungere uoluit gratie, posuit uase pastorali,  quo lac mulgere consueuerat?

5. His armatus, processit aduersus Goliam superbum, se iactantem, de se presumentem. Tulit unum lapidem, et deiecit diabolum, in fronte percussit, et cecidit ex eo loco corporis ubi signum Christi non habuit. Hoc quoque licet attendas, quinque lapides posuit, unum misit.

6. Quinque libri lecti sunt, sed unitas uicit; plenitudo enim legis caritas, ut ait Apostolus. Sufferentes inuicem in dilectione, studentes seruare unitatem spiritus in uinculo pacis. Deinde illo percusso atque deiecto, gladium eius abstulit, et deinde caput illi abscidit.

7. Et hoc facit noster Dauid. Deiicit diabolum de suis, quando credunt maligni eius, quos ille in manu  habebat, et de quibus ceteras animas trucidabat, conuertunt linguas suas contra diabolum, et sic Golie de gladio suo caput inciditur.



CAPUT XI. De connubio Michol filie Saul.

1. Interea uictoria Dauid animum Saul regis offendit, indignantis quod sibi in mille, et Dauid in decem millia conclamantium publice gratulationis ora insonarent; hinc inuidia Saulis, et semen odiorum aduersus Dauid. Quem dissimulator callidus, ut sine insidiis suis posset offerre discrimini, statuit eum Michol filie sue 518 nuptiis alligari, si centum sibi Allophylorum preputia uictor offerret.

2. Pro quibus centum, ducenta dedit, et unde creditus est regio perire uoto, inde auctus est gloriosiori  tropheo. Ita et Iudei, dum contra uoluntatem Dei Christum interficere nituntur, per id salutem gentium egerunt per quod crediderunt exstinguere. Quod uero Dauid alienigenarum preputia attulit, et ic denuo filie Saul nuptiis hesit, significabat quod Christus non prius Synagogam connubio suo sponderet, nisi antea gloriosus in gentibus fieret.

3. Prius enim in nationibus resecauit carnis pollutionem,  et postea copulatus est Synagoge. Postquam enim, sicut scriptum est, introierit plenitudo gentium, tunc omnis Isrel saluus fiet . Dupla autem, id est, ducenta preputia attulit, siue pro Iudeis et gentibus acquisitis, siue quia maior est numerus acquisitionis populi gentium quam credentium Iudeorum.



CAPUT XII. De Dauid repellente cithara spiritum.

1. Auxit deinde odium Saul aduersus Dauid in tantum, ut rex ad medelam sui spiritus Dauid de more psallentem iaculo conaretur configere. Sed quid est, quod dum Saulem spiritus aduersus inuaderet, apprehensa Dauid cithara, eius uesaniam mitigabat?

 2. Per Saulem enim Iudeorum elatio, per Dauid autem humilitas Christi significatur. Cum ergo Saul ab immundo spiritu arripitur, Dauid canente, eius uesania temperatur, quia cum sensus Iudeorum per blasphemiam in furorem uertitur, dignum est ut ad salutem mentes eorum quasi dulcedine cithare, locutionis euangelice tranquillitate reuocentur.



CAPUT XIII. De insidiis Saul contra Dauid.

1. Mittit Saul custodes ad domum Dauid, ut custodirent eum, 519 et interficeretur. Abscessit autem Dauid nocte, et fugit, atque saluatus est. Cumque uenissent nuntii Saul, inuenerunt statuam in lecto Dauid positam, et pellem pilosam caprarum ad caput eius. Audiamus ergo quid hoc significet, quod miserit  Saul ad custodiendam domum Dauid, ut eum interficeret. Hoc non ad crucem Domini, sed tamen ad passionem eius pertinet.

2. Crucifixus enim Christus, et mortuus, et sepultus est. Erat ergo illa sepultura tanquam domus ad quam custodiendam misit regnum Iudeorum, quando custodes adhibiti sunt sepulcro Christi. Quomodo ergo custodita est domus, si Dauid figurabat Christum, ut Christus interficeretur, dum non in sepultura Christus, sed in cruce sit interfectus?

3. Refertur ergo hoc ad corpus Christi, quia interficere Christum erat tollere nomen Christi. Neque enim crederetur in Christum, si mendacium preualeret custodum, qui corrupti sunt ut dicerent quia dormientibus nobis uenerunt discipuli eius, et abstulerunt  eum ; hoc est itaque uelle Christum interficere, nomen resurrectionis eius exstinguere, ut mendacium Euangelio preferretur.

[1Kb] 4. Sed sicut illud non ualuit Saul ut interficeret Dauid, sic nec hoc potuit regnum Iudeorum efficere, ut memoriam Christi deleret. Isti autem qui de Saul uirtute, id est, de regno Iudeorum in Christum presumere uoluerunt, offenderunt in lapidem offensionis, tanquam in statuam, et hedus eis uisus erat agnus, quia in quo peccatum non inuenerunt, quasi peccatorem persecuti sunt.

 5. Igitur Dauid regie manus ictum euitans, eiusque persecutionem declinans, fugit, uenitque ad Samuelem. Et misit Saul nuntios, qui apprehenderent Dauid. Samuel autem erat inter prophetas, et cetus prophetarum qui illo tempore prophetabant.

6. Nuntii autem, qui missi sunt, accepto eiusdem spiritu, prophetarunt, missisque aliis hoc contigit, et tertiis nichilominus. Postea uero cum et ipse Saul uenisset, factus est super eum spiritus Dei, et ambulabat ingrediens, et prophetabat.



520 CAPUT XIu. De insidiatoribus prophetantibus.

1. Queritur autem quomodo et illi, cum missi essent ad tenendum hominem, et ad necem ducendum, tales spiritu effici meruerunt; et Saul ipse,  qui miserat, ueniens et ipse sanguinem innocentem querens effundere, accipere meruit spiritum illum, et prophetare.

2. Quantum enim ad litteram attinet, non est mirum hominem reprobum ad momentum transitorie prophetasse, dum etiam multi similes prophetie donum legantur habuisse , sicut Balaam ille reprobus, quem non tacet Scriptura iudicio diuino esse damnatum, sed prophetiam habebat.

3. Nec illa uerba parum attestantur huic sententie, que in Euangelio scripta sunt, multos dicturos in illa die: Domine, Domine, in tuo nomine manducauimus, et bibimus, et in nomine tuo prophetauimus, et in nomine tuo uirtutes multas fecimus; quibus  tamen dicturus est: Non noui uos, discedite a me, operarii iniquitatis .

4. Mystice autem exemplum huius Saul nuntiorumque eius in hac sententia figurat nonnullos hereticos, qui aliquid boni de muneribus sancti Spiritus habent, sicut Testamenta legis et Euangelii, sicut baptismi sacramentum. Qui cum ad Ecclesiam catholicam ueniunt, non est in eis ullo modo uiolandum, aut, quasi non habeant, tradendum; sed tamen eos non ideo debere saluti confidere, quia non improbamus quod illos accepisse credimus.

5. Sed oportet eos cognoscere unitatem, et societatem uinculi caritatis, sine qua omnino quidquid habere potuerunt, quamuis sanctum sit atque uenerandum, ipsi tamen nichil sunt, tanto indigniores  effecti premio uite eterne, quanto illis donis non bene usi sunt, que in hac uita, que transitoria est, acceperunt.

6. Item exemplum, atque imago huius Saul nuntiorumque eius in hoc loco Iudeorum non incongrue gestat personam, qui dum aduersari cupiunt Christo, habent in ore sacramenta legis et prophetarum ad testimonium Christi, et cum Ecclesia, quasi cum 521 prophetis, de Scripturis disputant, sicut illi cum prophetis uaticinabantur.



CAPUT Xu. De Dauid et Abimelech.


[1Kb] 1. Surrexit itaque Dauid iterum, et fugit in illa die a facie Saul, uenitque ad sacerdotem Abimelech, a quo et gladium Golie sustulit, et panes propositionis accepit. Que res et sacerdoti mortem attulit, et animaduersionem religiose intulit ciuitati. Hec itaque gestorum fides est.

[1Kb] 2. Sed quantum ad sacramentum prophetie pertinet, in Christo Domino nostro impletum est, qui positus in carne, dum insectationem declinaret Iudaicam, ad apostolos transiit, cum quibus et desideratum sibi cibum sumpsit; desiderio enim desiderauit manducare pascha.

3. Ex quibus Golie, id est diaboli, arma sustulit.  Fortis enim spolia ipse diripuit. His ergo, a quibus receptus est Christus, tribulationes induxit diabolus, et mortem. Omnes enim, ut ait Apostolus, qui in Christo uolunt pie uiuere, persecutionem patiuntur . Et Dominus ait: Si me persecuti sunt, et uos persequentur .

[1Kb] 4. In Dech autem Idumeo Iude proditoris persona consistit, per quam ista operatus est diabolus, ut eius proditione, facta in Christo, postea persecutionem Ecclesia pateretur, et occiderentur quamplurimi discipuli Christi, et sacerdotes, et pro nomine eius persecutiones grauissimas perferrent.



CAPUT XuI. De Dauid et rege Achis.

1. Interea Dauid, cum fugeret Saul, latere uoluit  apud regem quemdam Geth, nomine Achis. Sed cum gloria eius fuisset commemorata, 522 ne per liuorem rex, ad quem confugerat, aliquid in eum machinaretur, finxit insaniam, et quasi furore correptus, mutauit os suum, defluebantque saliue in barbam eius, collabebaturque in manibus eorum, et procidebat ad ostia porte.

2. Et dixit Achis rex: Quid huc mihi adduxistis istum? numquid deerant nobis furiosi? et sic eum dimisit. Achis interpretatur, quomodo est? per quod significatur ignorantia, et uerbum mirantis, et non agnoscentis. Quod in gente Iudeorum impletum est, qui dum uiderunt Christum, non agnouerunt, coram quibus mutauit os suum, et abiit. Erant enim ibi  precepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum ordinem Melchisedech.

[2Kb] 3. Mutauit ergo os suum in sacerdotio, mutauit in preceptis, dans aliud Testamentum, euacuata carnali operatione, atque inde collapsus est in manibus eorum, quando eum comprehendentes crucifixerunt. Et procidebat ad ostium porte, hoc est, humiliabat se, hoc est enim procidere usque ad ostium fidei nostre, ostium enim porte, initium fidei; inde incipit Ecclesia, et peruenit usque ad speciem, ut cum credit ea que non uidet, mereatur perfrui, cum eum facie ad faciem uidere ceperit.

[1Kb] 4. Quod uero in illo quasi furore saliue decurrebant  super barbam eius, Apostolus hec aperit dicens: Iudei signa petunt, et Greci sapientiam querunt; nos autem predicamus Christum crucifixum, Iudeis quidem scandalum, gentibus autem stultitiam; ipsis uero uocatis Iudeis, et Grecis, Christum Dei uirtutem, et Dei sapientiam, 523 quia quod stultum est Dei sapientius est hominibus, et quod infirmum est Dei fortius est hominibus.

[1Kb] 5. Non tantum saliue attendantur, sed attende quia super barbam decurrunt. Quomodo enim in saliuis infirmitas, sic in barba uirtus ostenditur. Texit ergo uirtutem suam corpore infirmitatis sue, et quod forinsecus infirmabatur tanquam in saliua apparebat; intus autem diuina uirtus tanquam barba tegebatur.



CAPUT XuII. De chlamyde Saulis precisa a Dauid.


1. Dehinc in eremo Engaddi, cum persequendum Dauid Saul appeteret, ingressus est Dauid in speluncam, et ibi latebat. Sed rex improuisis exceptus insidiis, quod innocuo moliebatur, inciderat. Scriptum est enim: Qui fodit foueam proximo suo, ipse incidit in eam . Dauid autem, bona pro malis retribuens, inimicum non occidit, sed pro testimonio facti oram chlamydis regie abstulit, cum facilius esset exceptum insidiis aduersarium perdere magis quam fallere.

2. Quid ergo est quod iste fugiens a facie Saul in spelunca latuit? Quare autem latuit, nisi ut occultaretur,  et non inueniretur? Quid est contegi spelunca, nisi contegi terra? qui enim fugit in speluncam, terra tegitur, ne uideatur. Portabat autem terram iehsu, carnem, quam acceperat de terra, et in ea se occultabat, ne a Iudeis inueniretur Deus. Si enim cognouissent, nunquam Dominum glorie crucifixissent .

[1Kb] 3. Quare ergo Dominum glorie non inuenerunt? Quia spelunca se texerat, id est, carnis infirmitatem oculis obiiciebat, et 524 maiestatem diuinitatis corporis tegmine, tanquam spelunce abdito occultabat. Illi ergo, non cognoscentes Deum, persecuti sunt hominem; nec mori potuit, nisi in homine, quia nec teneri potuit, nisi in homine. Opposuit ergo male querentibus terram, seruauit bene querentibus  uitam.

4. Fugit ergo secundum carnem in speluncam a facie Saul, quia passus est usque adeo se occultans Iudeis, ut moreretur. Sed quare usque ad mortem uoluit esse patiens, ut fugeret a facie Saul in speluncam? Etenim spelunca inferior terre pars potest accipi. Et certe , corpus eius in monumento positum est, quod erat excisum in petra. Hoc ergo monumentum spelunca erat, illuc fugit noster Dauid a facie Saul.

5. Tamdiu enim persecuti sunt illum Iudei, quoad usque poneretur in spelunca. Sed quid est quod persecutor ad purgandum uentrem speluncam ingreditur, nisi quod Iudei in Christum conceptam mentis  malitiam, quasi odorem fetidum emiserunt, et cogitata apud se noxia, factis deterioribus, dum Christum perimunt, ostenderunt.

6. Sed tamen Dauid Saulem occidere noluit, et cum eum in abdito occultatum antro haberet in potestate, reseruare potius quam occidere maluit; ita et Christus, dum esset in spelunca carnis, persecutorem populum in potestate habuit, et non occidit. Scriptum enim erat de eis per prophetam: Ne occideris eos. Tantum denique Dauid summitatem chlamydis eius silenter abscidit, ut ostenderet prophetia Christum Iudeos non occidisse, sed eis tantum regni gloriam abstulisse, sicque eos persecutione sua uacuos sede uel imperio reliquisse.

[1Kb] 7. Chlamydis enim abscisio regni est amputatio:  hoc etiam alio loco idem Saul, cum per inobedientiam peccasset, ostendit. Nam cum ueniam precaretur, rogaretque Samuelem ut reuerteretur cum illo ad placandum Deum, et noluisset, atque, conuertens faciem suam, abiisset, tenuit Saul pinnulam uestimenti eius, et disrupit eam.

[1Kb] 8. Et dixit ad eum Samuel: Disrupit Dominus regnum Isrel 525 de manu tua hodie, et dabit illud proximo tuo, et diuidetur Isrel in duo. Populi ergo  Isrel personam figurate gerebat rex iste, qui populus amissurus erat regnum, dum persequitur Christum.



CAPUT XuIII. De hasta ablata Sauli a Dauid.

[1Kb] 1. Quod et sequenter iterum demonstratum est, quando idem Dauid fugiens a facie Saul ingressus est in castra regis, et cum dormientem inuenisset, non percussit, non occidit, sed solam lanceam, que erat ad caput eius, et lenticulam sustulit, dormientibusque cunctis, egressus de castris, transiuit in cacumine montis.

2. Quid est hoc? persequebantur namque Iudei Christum, sed persequendo dormiebant, quia non uigilabant corde. Duritia enim cordis obdormitio est.  Dormiunt in uitam ueterem, non euigilant in nouam.

3. uenit Christus, non eos occidit, sed tulit ab eis scyphum aque, id est, gratiam legis; tulit et sceptrum regale, regni scilicet potestatem, quam pro maximo habebant, et unde se protegebant temporaliter, et quam aduersus Deum per incredulitatem gerebant. Et deinde uictor Dauid noster, de castris eorum regressus, transcendit in altitudinem montis celorum.



CAPUT XIX. De pugna Dauid cum Amalechitis.

1. Interea fugiens Dauid, dum pergeret cum Achis rege Philistinorum in prelium aduersus Isrel, insurgentes Amalechite irruerunt in Siceleg, et succendentes eam, captiuarunt omnia que erant Dauid et puerorum eius. Reuersus ergo Dauid ad persequendos  Amalechitas, inuenit Aegyptium puerum Iassescentem, quem Amalechite egrotum in itinere reliquerant.

2. Hunc autem Dauid inuentum cibo refecit, ducemque sui 526 itineris fecit. Sicque Amalechitas persequitur, epulantesque reperit, et funditus exstinguit. Quid est enim, quod Aegyptius Amalechite puer in itinere lassatur, nisi quod amator presentis seculi peccati sui nigredine opertus, sepe ab eodem seculo infirmus despectusque relinquitur, ut cum eo nequaquam currere ualeat, sed fractus aduersitate torpescat?

3. Sed hunc Dauid inuenit, quia Redemptor noster ueraciter manu fortis nonnunquam quos despectos a mundi gloria reperit, suo amore conuertit, cibo pascit, quia uerbi scientia reficit. Ducem itineris fecit,  quia suum etiam predicatorem facit.

4. Et qui Amalechitam sequi non ualuit, dux Dauid efficitur, quia is quem indignum mundus deseruit, non solum conuersus in suam mentem Deum recipit, sed predicando hunc etiam usque ad aliena corda perducit. Quo uidelicet duce, Dauid Amalechitam conuiuantem inuenit, et exstinguit, quia Christus, ipsis predicantibus, mundi letitiam destruit, quos mundus comites habere despexit.



CAPUT XX. De Saule pythonissam consulente.


[1Kb] 1. Post mortem autem Samuelis congregati sunt Philistini contra Isrel. Consuluitque Saul Dominum, et non respondit ei. Quesiuit autem Saul pythonissam, que suscitaret illi Samuelem. Statimque suscitatus ait ad eum: Quare inquietasti me ut suscitarer? Et queritur secundum historiam utrum pythonissa ipsum prophetam de inferno euocauerit, an aliquam imaginariam illusionem fallacia demonum factam.

[1Kb] 2. De qua questione beate memorie Augustinus episcopus Simpliciano Mediolanensi episcopo ita scripsit: Inquiris, inquam, utrum potuerit malignus spiritus excitare animam iusti, et tanquam de abditis mortuorum repagulis, uel receptaculis euocare, et ut uideretur,  et loqueretur cum Saul.

527 [3Kb] 3. Nonne maius mirandum sit quod Satanas ipsum Dominum assumpsit, et constituit super pinnam templi? Quolibet enim modo fecerit, factum est. Ita et modus quo Samueli factum est ut excitaretur, similiter latet, nisi forte quis dixerit faciliorem diabolo fuisse licentiam ad Dominum uiuum unde uoluit assumendum, et ubi uoluit constituendum, quam ad Samuelis spiritum defuncti a suis sedibus excitandum.

[1Kb] 4. Quod si illud in Euangelio nos ideo non conturbat, quia Dominus uoluit, atque permisit, nulla diminutione sue potestatis et diuinitatis id fieri, sicut ab ipsis Iudeis, quanquam peruersis atque immundis, et facta diaboli facientibus, et teneri se et uinciri, et illudi, et crucifigi, atque interfici passus est; non est absurdum  credere, ex aliqua dispensatione diuine uoluntatis, permissum fuisse ut non inuitus, et dominante magica potentia, sed uolens atque obtemperans occulte dispensationi Dei, que pythonissam illam et Saulem latebat, spiritus prophete sancti se ostenderet aspectibus regis, diuina eum sententia percussurus.

5. Quanquam in hoc facto potest esse alius facilior intellectus, ut non uere spiritum Samuelis excitatum a requie sua credamus, sed aliquod phantasma, et imaginariam illusionem diabolicis machinationibus factam; quam propterea Scriptura nomine Samuelis appellat, quia solent imagines earum rerum nominibus appellari quarum imagines sunt. Sicut omnia que pinguntur atque  finguntur earum rerum quarum imagines sunt nominibus appellantur, sic hominis pictura, cum pingitur, proprium quodque nomine incunctanter adhibetur, et dicitur: Ille Cicero, ille Sallustius, ille Achilles, ille Hector, hoc flumen Simois, illa Roma, cum aliud nichil sint quam picte imagines.

[1Kb] 6. Unde et cherubim, cum sint celestes uirtutes, ficte tamen 528 ex metallo, quod imperauit Deus super arcam Testamenti magne rei significande gratia, non aliud quam cherubim illa quoque figmenta uocabantur. Item dum quisque uidet somnium, non dicit: uidi imaginem Augustini, sed: uidi Augustinum, cum eo tempore quo aliquod tale aliquis uidit ignoraret hoc Augustinus.

[1Kb] 7. Usque adeo manifestum est non ipsos homines, sed imagines eorum uideri. Et Pharao spicas se dixit uidisse  in somniis, et boues, non spicarum, aut boum imagines. Si igitur liquido constat nominibus earum rerum quarum imagines sunt easdem imagines appellari, non mirum est quod Scriptura dicit Samuelem uisum, etiam si forte Samuelis imago apparuit ficto machinamento eius qui transfigurat se in angelum lucis, et ministros suos ornat uelut ministros iustitie.

[1Kb] 8. Iam uero si illud, inquit, mouet, quomodo a maligno spiritu Sauli uera predicta sunt, potest et illud mirum uideri, quomodo demones agnouerunt Christum, quem Iudei non agnoscebant. Cum enim uult Deus, etiam per infimos supremosque spiritus aliquem uera cognoscere, temporalia duntaxat ad istam mortalitatem pertinentia, facile est, et non incongruum, ut omnipotens et iustus ad eorum penam quibus ista predicantur , occulto apparatu mysteriorum suorum, etiam spiritibus talibus aliquid diuinationis impertiat, et quod audiunt ab angelis prenuntient hominibus.

9. Tantum autem audiunt, quantum omnium Dominus atque moderator uel iubet, uel sinit. Unde etiam spiritus pythonis in Actibus apostolorum attestatur Paulo apostolo, et euangelista esse conatur . Miscent isti tamen fallacias, et uerum, quod nosse potuerunt, non docendi magis quam decipiendi fine pronuntiant. Et forte hoc est quod cum illa imago Samuelis Saulem prediceret moriturum, 529 dixit etiam secum futurum, quod utique falsum est.

 10. Magno quippe interuallo post mortem separari bonos a malis in Euangelio legimus, cum inter superbum illum diuitem, cum iam apud inferos tormenta pateretur, et illum, qui ad eius ianuam ulcerosus iacebat, iam in requie constitutum, magnum chaos interiectum esse testetur .

[1Kb] 11. Aut si propterea Samuel ei dixit: Mecum eris, ut non ad equalitatem felicitatis, sed ad parem conditionem mortis referatur, quod uterque homo fuerit, et uterque mori potuerit, iamque mortuus uiuo mortem prenuntiabat, secundum utrumque igitur intellectum habere exitum hanc lectionem, qui non sit contra fidem, perspicit, opinor, prudentia tua; nisi forte profundiori inquisitione inueniatur ad liquidum, uel posse, uel non posse animam humanam, cum ex hac uita migrauerit, magicis carminibus  euocari, et uiuorum apparere conspectibus, etiam corporis lineamenta gestantem, ut non solum uideri ualeat, sed et agnosci. Et si potest, utrum etiam iusti anima non quidem cogatur magicis sacris, sed dignetur ostendi, occultioribus mysteriis summe legis obtemperans, ut si fieri non posse claruerit, non uterque sensus in huius scripture tractatione admittatur; sed, illo excluso, imaginaria similitudo Samuelis diabolico ritu facta intelligatur.

 [1Kb] 12. Sed, quoniam siue illud fieri possit, siue non possit, tamen fallacia Satane atque imaginum simulandarum callida operatio decipiendis sensibus humanis multiformis inuigilat, pedetentim quidem, ne inquisitionibus diligentioribus prescribamus, sed tamen potius existimemus, tale aliquid factum maligno spiritu pythonisse illius ministerio, quandiu nobis aliquid amplius excogitare atque explicare non datur. Hec sunt que tunc de pythonissa et Samuele scripsit beatissimus Augustinus.



530 CAPUT XXI. De morte Saulis et Ionathe.

[3Kb] 1. Igitur exorto prelio, percusserunt Philisthei Isrel plaga magna, corrueruntque in prelio Saul  et Ionathas. Quos denique pius propheta figuraliter deflet. Qui cum potentes essent, et semper hostibus preualerent, sauciati illico ac uulnerati, in medio prelio corruerunt.

2. Quomodo, inquit, ceciderunt potentes in medio pugne? Hoc etiam modo pium Christianorum genus deflet eos qui, non repugnantes demonibus, labuntur in seculo, quod est lubricum; Gelbe enim montes interpretantur lubrici montes.



IN REGUM SECUNDUM.



531 CAPUT PRIMUM. Ne Dauid templum edificet.


[1Kb] 1. Post mortem itaque Saul ungitur Dauid, et regnat, transfertque arcam Testamenti in ciuitatem suam; qui cum uellet templum Domini edificare, admonetur per prophetam a Domino ita: Non tu edificabis mihi domum, quia uir sanguinum es.

 2. Quid est igitur, quod erga exteriora bella laboranti Dauid interdicitur ne domus Dei ab eo edificaretur? Templum quippe Dei nos sumus, qui ad ueram uitam in eius inhabitatione construimur, Paulo attestante, qui ait: Templum enim Dei sanctum est, quod estis uos .

 [1Kb] 3. Sed uir sanguinum templum Deo edificare prohibetur, quia qui adhuc actibus carnalibus incubat, necesse est, ut instruere spiritualiter Ecclesiam non presumat, quia nequaquam pure maculam in membro considerat oculus quem puluis grauat, et superiectas sordes tergere non ualet manus que lutum tenet.



CAPUT II. De peccato Dauid in Bethsabee.

[1Kb] 1. Nunc et peccatum Dauid, quid in prophetia signauerit, quanta possumus breuitate, perstringamus. Nomina quippe interpretata 532 satis ostendunt quid etiam hoc factum prefigurauerit. Dauid, ut diximus, interpretatur manu fortis, siue desiderabilis. Bethsabee interpretatur puteus satietatis, siue  puteus septimus.

[1Kb] 2. Quamlibet autem harum nominis eius interpretationem in id quod dicere intendimus assumamus, satis congruit. Nam in Cantico canticorum sponsa, que illi Ecclesia est, uocatur puteus aque uiue . Et huic puteo septenarii numeri nomen in Spiritus sancti significatione coniungitur, propter rationem Pentecostes, quo die de celo missus Spiritus sanctus uenit.

[1Kb] 3. Ad quadraginta nouem autem, quod est septies septem, unum additur, quo unitas commendatur. In hac ratione uiuit apostolica illa sententia: Sufferentes inuicem in dilectione, studentes seruare unitatem spiritus in uinculo pacis . Dono itaque spirituali, hoc est, septenario, facta est Ecclesia puteus  satietatis, quia factus est in ea fons aque salientis in uitam eternam, quam qui biberit, non sitiet in eternum .

[1Kb] 4. Urias uero, qui fuerit maritus eius, quid aliud quam diabolum nominis eius interpretatione significat? Huius erant pessimo coniugio deligati omnes, quos gratia Dei liberat, ut Ecclesia sine macula et ruga Saluatori proprio copuletur.

[1Kb] 5. Urias namque interpretatur lux mea Dei, Hetheus autem abscisus, siue quod in ueritate non stetit, sed a luce sua superna, quam de Deo habebat, superbie merito abscisus est; siue quod cadendo, ueris uiribus perditis, transfigurat se in angelum lucis, audens adhuc dicere: lux mea Dei est. Ergo iste quidem Dauid grauiter scelerateque peccauit;  quod scelus eius etiam per prophetam Deus arguit increpando, et ipse abluit penitendo.

6. uerumtamen ille desiderabilis omnibus gentibus, quasi in solario deambulans, quia in sole posuit tabernaculum suum, adamauit Ecclesiam super  tectum se lauantem, id est, mundantem se a sordibus seculi, et domum luteam spirituali contemplatione transcendentem, atque calcantem.

[1Kb] 7. Et inchoata cum illa prime conuentionis notitia, postea 533 ab eo penitus separatum diabolum occidit, eamque sibi perpetuo connubio copulauit. Oderimus ergo peccatum, sed prophetiam non exstinguamus. Amemus ipsum Dauid, quantum amandus est, qui nos a diabolo per misericordiam liberauit.

8. Amemus istum Dauid, qui tam graue in se uulnus iniquitatis penitentie et humanitatis confessione sanauit. Sed fortasse quis dicat: Si Dauid imaginem Christi gerebat, quomodo multas uxores et concubinas habuisse scribitur, cum has res Christus et horrescat et damnet? Hoc enim pro figura fiebat;  multe enim uxores Dauid multarum gentium et nationum imaginem indicabant, que per fidem Christi consortio iungentur.

9. Concubine uero eius significant hereticorum ecclesias, que sub Christi nominis titulo manere se gloriantur. Sed quia propter carnalia lucra sectantur Christum, non coniuges, sed concubine uocantur. Denique nunc reges, si plures habeant uxores, et concubinas, crimen est, quia iam transierunt figure, pro quibus uxorum uel concubinarum uenia concedebatur; et nunc, quia figure transierunt, uenia nulla datur.



CAPUT III. De Absalom.

[1Kb] 1. Illud uero quid significet, quod parricida filius  Absalom patrem insequens, primo pater eius declinans fugit ante faciem eius securus de uictoria; qui aspiciebat imperium perire, quem etiam fleuit magno luctu, et deplorauit exitum parricide. Scribitur etiam fugisse Dauid a facie bellantis aduersus se filii.

2. Et quoniam scriptum est de populo Ierusalem: Filios enutriui, et exaltaui, ipsi autem spreuerunt me ; filius ergo eius impius significatur tropice, id est, populus Iudaicus, qui eum tradidit. Absalom autem, sicut quidam interpretatur, intelligitur patris pax. Quod mirum uidetur in historia, quemadmodum patris pax possit intelligi, qui patrem bello persecutus est.

534 [1Kb] 3. Sed qui diligenter ad allegoriam intendunt,  inspiciunt Absalom esse Ierusalem, que etiam et ipsa pax interpretatur, a cuius facie Christus fugit, quando, eam patiendo deserens, in gentibus per fidem successit. Alii Absalom Iudam traditorem intelligunt, quem tanta et tam admiranda patientia  Christus pertulit, tanquam bonum, cum eius cogitationes non ignoraret, cum adhibuit conuiuio in quo corporis et sanguinis sui figuram discipulis commendauit et tradidit.

[1Kb] 4. Quod denique et in ipsa traditione osculum accepit, bene intelligitur pacem Christum exhibuisse traditori suo, quamuis ille tam scelerate cogitationis interno bello uastaretur. Et ideo Absalom patris pax dicitur, quia pater habuit pacem, quam ille non habuit.



CAPUT Iu. Quod Dauid sitiens noluit bibere de aqua cisterne Bethlehem.

1. Item ipse Dauid in prelio Philisthinorum, cum sitiens conuersaretur in bello, et aquam quereret: Quis mihi, inquit, potum dabit de lacu, qui  est in Bethlehem? Et ad portas erat inter lacum et Dauid interfusus hostis, et media hostilium cinxerant septa castrorum. Preciderunt tres uiri multitudinem aduersariorum, et hauserunt aquam de lacu, qui erat in Bethlehem, et obtulerunt regi bibendam.

[18Kb] 2. Sed rex noluit bibere, sed profudit illam Domino, dixitque: Non contingat mihi hoc facere, ut sanguinem uirorum, qui abierunt in animis illorum bibam. uicit ergo naturam, ut sitiens 535 non biberet, et exemplum de se prebuit, quo omnis exercitus tolerare sitim disceret. Quod si altius uelis spectare, et introspicere mysterium, sitiebat Dauid, non aquam que est in Bethlehem, sed oriundum in eadem Bethlehem ex uirgine Christum in spiritu preuidebat.

[1Kb] 3. Ergo uolebat bibere non aquam fluminis, sed  lauacrum ex latere Christi fluens, hoc est, non aquarum sitiebat elementum, sed sanguinem Christi.  Unde non bibit oblatam aquam, sed Domino fudit, significans sitire se Christi sacrificium, non nature fluentum, sed illud sacrificium, in quo esset remissio peccatorum, illum sitire fontem eternum, non qui periculis quereretur alienis, sed pericula aliena deleret.



CAPUT u. De psalmo XuII.

1. Queritur autem cur solus septimus decimus psalmus in libris Regum reperiatur conscriptus. Nec immerito psalmus iste in Regnorum libris solus inuenitur, quia regnum illud significatur ubi aduersarium non habebimus. Titulus enim eius est: In die qua eripuit eum Dominus de manu omnium inimicorum eius, et de manu Saul.

[1Kb] 2. Quis enim figuratur in Dauid, nisi ille qui uenit  secundum carnem ex semine Dauid, qui utique in corpore suo, quod est Ecclesia, adhuc patitur inimicos? Unde illi persecutori, quem uoce mactauit, et, in suum corpus traiiciens, quodammodo manducauit, insonuit de celo: Saule, Saule, quid me persequeris? Quando autem eruetur hoc corpus de manu omnium inimicorum eius, nisi cum illa nouissima inimica destruetur mors, ut perueniatur ad regnum Dei?



536 CAPUT uI. De catalogo uirorum fortium.

[1Kb] 1. Dehinc texitur catalogus uirorum fortium in figura sanctorum; qui licet uirtutum sublimitate proficiant, tamen usque ad excellentiam diuine Trinitatis nequaquam attingunt. Inde est quod ibi scriptum est: Usque ad tres non peruenit. Quis enim equabitur  Domino, aut quis similis erit Deo inter filios De ?



IN REGUM TERTIUM.



CAPUT PRIMUM. 537 De Salomone.


[1Kb] 1. Succedit deinde Salomon, in quo quidem nonnulla imago rei future facta est in eo quod templum edificauit, et pacem habuit secundum nomen suum. Salomon quippe interpretatur pacificus. Ac per hoc illud uocabulum illi uerissime congruit, per quem mediatorem ex inimicis, accepta remissione peccatorum, reconciliamur Deo. Etenim cum inimici  essemus, reconciliati sumus Deo per mortem eius.

2. Idem ipse est ille pacificus qui fecit utraque unum, et medium parietem macerie soluens, inimicitias in carne sua, legemque mandatorum decretis euacuans, ut duos conderet in se in unum nouum hominem, faciens pacem his qui longe, et pacem his qui prope. Ipse in Euangelio dicit: Pacem meam relinquo uobis. . His et multis aliis testimoniis Dominus Christus pacificus esse monstratur.



CAPUT II. De templi edificatione.


[1Kb] 1. Nam id, quod edificauit templum excellentissimum Domino, et ibi Christum significat, qui edificauit domum Deo in celestibus. 538 Non de lignis et lapidibus, sed de hominibus sanctis, hoc est, fidelibus, quibus dicit Apostolus: Templum enim Dei sanctum est, quod estis uos .

[1Kb] 2. Quod uero eadem domus lapidibus dedolatis atque perfectis edificata est, et malleus, et securis, et omne ferramentum non est auditum in templo Dei, cum edificaretur; quid enim domus illa, ut predictum est, nisi sanctam Ecclesiam, quam in celestibus Dominus inhabitat, figurabat? Ad cuius edificationem electorum anime, quasi quidam expoliti  lapides, deferuntur.

3. Que cum edificatur in celis, nullus illic discipline malleus resonat, quia dolati atque perfecti illuc lapides ducimur, ut locis iuxta meritum congruis disponamur. Hic enim foris tundimur, ut illuc sine reprehensione ueniamus. Altitudo autem templi huius dominici ad fidem refertur, longitudo ad spem, latitudo ad caritatem. His enim tribus uirtutibus, quasi lineamentis, sancte Ecclesie celestis instructura consurgit.

4. Porro quod parietes templi interius ligno teguntur, hoc ob mysterium dominice crucis imaginatum est, sub cuius tutela proteguntur omnes sancti, qui indisrupte pacis perseuerantia, tanquam lapides uiui in structura Ecclesie, unitate fidei solidantur. Et bene  interius uestitur ligno templum, quia corde creditur ad iustitiam. Quod uero tempore dedicationis gloria Domini impleuit domum, gloria Domini intelligitur Christus, cuius fide repletus est uniuersus mundus.

5. De qua gloria cum pro adorato uitulo Dominum precaretur Moyses, ut parceret populo peccatori, respondit Dominus: Propitius ero illis; uerumtamen uiuo ego, et uiuit nomen meum, quia implebitur gloria mea omnis terra. Et septuagesimus primus Psalmus canit: Implebitur gloria eius omnis terra. . Unde et angeli clamabant pastoribus: Gloria in excelsis Deo, et in terra pax hominibus bone uoluntatis .

6. Quod autem nebula impleuit domum Dei, et non  poterant sacerdotes ministrare propter nebulam, hec sententia superbos Iudeorum pontifices ac doctores insinuat, qui dum natiuitatis Christi sacramenta inuestigare despiciunt, debitum fidei sue 539 ministerium per erroris nebulam perdiderunt. Ita enim eorum mentes infidelitatis caligo repleuit, ut exigentibus propriis meritis non agnoscant cultum credulitatis.

7. Quod uero Salomon idem in eodem templo duodecim boues ereos fecit, quos in ereo labro constituit,  qui facie quidem per diuersas partes attendunt, sed in uno loco per posteriora colliguntur; quid enim aliud in duodecim bubus quam duodecim apostolos credimus designari, qui facie quidem per diuersa respiciunt, sed ita in labro sunt positi, ut posterioribus adunentur? Qui in hac presenti uita ad predicationis officium in diuersis mundi partibus sunt diuisi; in illa uero uita, que huic uite posterior est, quia post hanc uidebitur, in eterna glorie unitate conueniunt.

8. Per diuersum ergo mundum predicando respiciunt, sed in unum perueniendo consistunt. Ideo autem erei, quia clamor predicationis eorum in toto mundo insonuit, sicut scriptum est: In omnem terram exiuit sonus eorum . Labrum autem  orbem terre intelligimus, cuius ambitum lustrauerunt apostoli, docentes gentes, ut baptizarentur in nomine Patris, et Filii, et Spiritus sancti.



CAPUT III. De sapientia Salomonis.

1. Locutus est autem Salomon tria millia parabolas, et fuerunt carmina eius quinque millia; quid enim per tria millia parabolas, nisi plenitudo fidei in lege et in Euangeliis a Christo tradita designatur? Que dum tota multipliciter per allegoriarum sensus sub mysterio Trinitatis disseritur, quasi tria millia parabole nuncupantur.

2. Carmina autem eius quinque millia pro quinque sensibus corporis intelliguntur: quos qui in diuersis uirtutibus bene regit, beatus est, et per eos  quasi quinque millia carmina Domino canit. Disputauit autem Salomon a cedro usque ad hyssopum. Cedri nomine celsitudo glorie in electis accipitur, sicut et Propheta testatur, dicens: Iustus, ut palma, florebit, et sicut cedrus, que est in Libano, multiplicabitur . Hyssopus autem herba humilis est saxo herens, qua signatur humilitas Christi.

3. Redemptor quippe noster a cedro usque ad hyssopum disputauit, 540 quia ab altera excellentia celestis glorie usque ad carnis humilitatem descendendo peruenit, siquidem et cedri nomine prauorum superba elatio designatur, sicut per Dauid dicitur: uox Domini confringentis cedros .

4. A cedro itaque Christus usque ad hyssopum disputauit, quia ipse prauorum corda et humilium iudicat.  Super ligna autem disputauit, dum in cruce pependit. Tunc enim in cedro seculi arrogantiam inclinauit, quam etiam ad hyssopi humilitatem, id est, usque ad crucis stultitiam ac contemptibilem fidem deduxit.



CAPUT Iu. De iudicio Salomonis.

[1Kb] 1. Legitur quoque idem sapientissimus primum habuisse iudicium inter duas mulieres de pietate certantes; quarum in una dilectio ardebat, in altera simulatio subripiebat. In illo ergo iudicio Salomonis  Christi figura fuit, ubi mulier illa improba, plebs scilicet Synagoge, uel hereticorum, uere matris, hoc est, Ecclesie, filium appetebat, quem non ut reseruaret, sed reuera, ut interimeret, cupiebat.

2. Sed sicut, gladio Salomonis dirimente, proprie matris gemitu teste uerus repertus est partus, ita et spiritu Iesu Christi docente, plerumque hi qui a matre seducti et capti sunt errore hereticorum, nonnunquam merentur pro semetipsis gementem recognoscere Ecclesiam matrem. Unde satis conuenienterque apparet hanc mulierem hereticorum, uel Synagoge figurasse impietatem, qui et suos nequiter nutriendo interimunt, et alienos quousque perdant, illiciendo persuadent.



CAPUT u. De regina Austri.


1. Regina autem Austri, que ab interuallis ultimis excitata ueniens, Salomonis audire sapientiam concupiuit, iam tunc per illam 541 uentura de gentibus regina desiderans Christum figurabatur, que iuxta Prophetam est circumamicta uarietate in uestitu deaurato , et populi sui et paterne domus oblita, currebat cum barbara gente, non animo; que in aperto peregrina, sed in occulto sanctorum fieri ciuis optabat.

2. Unde non solum premio celesti resurrectionis beata, sed etiam potestate apostolica de Iudeis adulteris iudicandis ipsius ore iudicis digna censetur, quia Christum in Salomone mirata, uerum regine  celestis affectum in imagine mystica Ecclesiam preuidentis impleuerat.



CAPUT uI. De ceteris operibus Salomonis.

[1Kb] 1. Iam porro de ceteris operibus Salomonis quid dicam, quem uehementer arguit sancta Scriptura atque condemnat, et nichil de penitentia eius uel in eum indulgentia Dei omnino commemorat? Nec prorsus occurrit quid saltem in allegoria boni significet hec eius flenda submersio. Nisi forte quis dicat mulieres alienigenas, quarum amore exarserat, significare Ecclesias electas de gentibus.

2. Posset hoc fortasse non absurde intelligi, si ille propter Salomonem desererent deos suos, et colerent Deum eius. Cum uero ipse propter illas offendit  Deum suum, et coluit deos earum, non est quid inde boni coniectari possit.

3. Nec tamen nichil arbitror significare, sed malum, sicut de uxore filiabusque Lot diximus. Apparet enim in persona huius Salomonis mira excellentia, et mira submersio. Quod igitur in illo diuersis  temporibus exstitit prius bonum, et posterius malum, hoc in Ecclesia in isto seculo adhuc simul et uno tempore ostenditur.

4. Nam bono illius bonos Ecclesie, malo autem illius malos Ecclesie significatos puto: tanquam in unitate illius aree, sic in uno illo homine, bonos in granis, malos in paleis, aut certe in unitate unius segetis, bonos in tritico, malos in zizaniis.



542 CAPUT uII. De diuisione decem tribuum.

[1Kb] 1. Illud uero, quod post mortem Salomonis decem tribus a templo separate sunt, et due relicte, satis indicat quod de tota illa gente Apostolus ait: Relique per electionem gratie salue facte sunt.



CAPUT uIII. De Elia et uirtutibus eius.


1. Quid autem significauerunt magni illi ac insignes prophete, qui etiam mirabilia multa fecerunt, Elias, et Eliseus discipulus eius? Pascitur enim Elias tempore famis a coruis mane afferentibus panem, et ad uesperum carnes, ut intelligas illic Christum.

2. Cui quodammodo salutem nostram esurienti confitentur peccatores, fidem primitias spiritus nunc habentes; in fine autem uelut ad uesperam seculi carnis resurrectionem. Mittitur Elias pascendus ad alienigenam uiduam, que uolebat duo ligna colligere priusquam moreretur. Non hic solo ligni nomine, sed etiam numero lignorum signum crucis exprimitur.

 [1Kb] 3. Benedicitur farina eius et oleum, fructus et hilaritas caritatis, que cum impenditur, non defecisse dicitur: Hilarem enim datorem diligit Deus . uidua autem ista, ut opinor, Ecclesia significatur, quam Christus non frumenti, sed uerbi pane pascebat. De qua dicit Dauid: uiduam eius benedicens benedicam . Illam scilicet uiduam quam Apostolus ait, mortuo uiro, quibus uelit nuptiis liberam esse , quia, desinente lege, cui finis est Christus, ad gratie libertatem transitum faciens Ecclesia, Christo, quasi uidua legis, nupsit. Huius nunc in uasis oleum gratie et benedictionis farina non deficit, in omnibus foris gentibus fame manente.

543 [1Kb] 4. Quarum cibi uite esuriem et fidei Trinitatis  inediam congrue prefigurauit illa quodam triennio fames. Quod uero per Eliam in tempore siccitatis nubes illa apparuit, et postea future pluuie signum in uestigio hominis ostensum est, significabat quod, nascente Christo in uestigio hominis, ad terras imber de celo descenderet, qui nos a peccato mundaret.



IN REGUM QUARTUM.



544 CAPUT PRIMUM. De duobus quinquagenariis combustis.


1. Mittit rex impius duos quinquagenarios cum subditis suis militibus, ut exhibeant Eliam, qui diuino igne consumpti sunt; tertius autem missus saluatur.

[1Kb] 2. Quinquagenarius namque numerus penitentie confessio est, quo declaratur remissio peccatorum. Iudei ergo nolentes Christum Deum esse perfectum, nec principem penitentie, dicunt ad eum: Quinquaginta annos nondum habes, et Abraham nosti ? Hi futuro diuini ignis incendio exstinguuntur. Tertius autem quinquagenarius, quia conuersus ad fidem Trinitatis penitentie sacramenta cognouit, indulgentiam meruit.

 [1Kb] 3. Queritur autem cur Elias uir sanctus super quinquagenarios maledictionis sententiam sic intulit, ut perirent, dum scriptum sit: Benedicite, et nolite maledicere. Sanctus ergo Elias nequaquam illos se instigante maledixit, sed quod in diuina predestinatione cognouerat, prophetando predixit; in Dei enim dispositione erat ita perire et quinquagenarios ad Elie uocem, et Simonem ad Petri sententiam. Unde non ultionis uoto sancti maledicunt, sed loquuntur quod in Dei uoluntate esse nouerunt.



545 CAPUT II. De Eliseo, et aquis sanatis.

1. Postulatur Eliseus a populo, ut aquas Iericho steriles, et malignas sanaret. Accepit uas rude fictile, et adiecit in eo salem, et demersit illud in flumine,  et statim sanate sunt.

2. Quo facto prenuntiabat propheta quod uerbum caro fieret, et habitaret in nobis: inde in similitudinem uerbi salem, id est, sapientiam dedit; in uas fictile, in corpus scilicet humanum, immittens in aquam demersit, quod quidem significabat quia omnes populi, qui sub figura aquarum in toto mundo steriles erant, per Christi incarnationem fecunditatem et benedictionem accepturi essent.



CAPUT III. De paruulis maledictis.

[1Kb] 1. Ipse quoque Eliseus figuram Christi gessit. Denique uocabulum ipsum salus Dei interpretatur. Salus autem Dei quis est alius, nisi Filius eius, qui et Saluator utique uocatur? Paruuli uero illi illudentes  saluti Dei, id est, Eliseo, Iudeorum habuere personam, quia crucem Domini Saluatoris subsannabant. Quod dicunt: Ascende, calue, ascende, calue, quia in Caluarie loco Christus ascensurus erat in crucem.

[1Kb] 2. Quod uero conuersus maledixit eos Eliseus, et uenerunt duo ursi de silua, et interfecerunt quadraginta duos pueros blasphemantes; ita et Christus post passionem suam, et resurrectionem ex mortuis, postea quam ascendit in celos, sicut Eliseus ascendit Bethel, id est, domum Dei, conuersus maledixit Iudeis. Et quadragesimo secundo anno ascensionis sue immisit duos ursos de siluis gentium, uespasianum scilicet, et Titum, eosque crudeli strage deiecerunt.



546 CAPUT Iu. De mortuo resuscitato.


[1Kb] 1. Mittit Eliseus per seruum baculum super mortuum, et non reuiuiscit: uenit ipse, coniungit, et coaptat se mortuo, et reuiuiscit. Misit sermo Dei legem per seruum suum, et non profuit in peccatis mortuo generi humano.

2. uenit ipse descendens de celorum sublimitate, quasi de montis altitudine, humiliauit se ipsum, conformauit se nobis, mortuisque membris sua membra composuit, nostreque mortalitati de suo corpore medicinam aptauit. Denique super mortuum septies oscitat, et septiformem Spiritum humano dat generi, per quod uiuificatum a morte peccatum resurgat.



CAPUT u. De ferro exsiliente e flumine.

 [1Kb] 1. Cum securibus ligna cederentur, de ligno ferrum exsiliens, in profundum fluminis mersum est, atque in lignum, desuper ab Eliseo proiectum, reuersum est. Ita cum impios Iudeos per corpus operata presentia Christi, tanquam infructuosas arbores, cederet, quia de illo Ioannes dixerat: Ecce securis ad radicem arborum posita est , eis interueniente passione corpus ipsum deseruit, atque ad inferni profunda descendit, quo in sepultura deposito, tanquam ad manubrium spiritu redeunte surrexit.



CAPUT uI. De additione Xu annorum Ezechie.

[1Kb] 1. Decumbentem in lectulo Ezechiam, grauique egritudine laborantem, 547 ex persona Domini Isaias propheta adorsus est, et predicans illi quod  moreretur; illo autem exorante Dominum in ipso prestituto termino mortis, confestim Dominus uocem eius audiuit, et quindecim annos uite deprecantis [Forte deprecanti] extendit. Qui numerus quindecim annorum quid sacramenti contineat mysteriique cognoscimus.

2. Nam, ut Apostolus ait: Secundum quod quis operatus fuerit, ita recipiet . Ideoque iste rex, quia Decalogum legis cum quinque libris Moysi integra conseruatione compleuerat, ideo quindecim annos secundum legis numerum, quam custodierat, ad uitam auctos accepit: per quod figuraliter sciremus quia quicunque per numeri istius mysterium totius legis plenitudinem custodiunt, eterne salutis premium consequuntur, ac per legis consummationem  ad uite eterne plenitudinem transeunt.

3. Cuius quidem regis pro signo conferende salutis decem gradus domus sue, in quibus umbra descendere consueuerat, sol retrorsum ad ortum, unde descenderat, regressus scribitur. Qui numerus quid mysterii habeat uideamus.

4. Nam gradus isti temporum ordines sunt, per quos umbra figurarum Christi descenderat, et per quos iterum sol iustitie Christus post resurrectionem ascendit.

[1Kb] 5. Primus itaque gradus descensionis de Deo in angelo fuit, quia magni consilii angelus erat . Denique et Iacob sic loquitur: Et dixit, inquit, angelus Dei: Ego sum Deus, cui unxisti titulum, et uouisti uotum , ut et angelum et Deum  ostenderet. Secundus gradus descensionis de angelo in patriarchis fuit, quia in omnibus, ut ait Apostolus, ipse est operatus .

6. Tertius in legis datione, quia et in lege ipse locutus est. Quartus gradus in Iesu Naue, ut populum in terram repromissionis induceret. Quintus in iudicibus, quia eumdem populum per eos ipse regebat. Sextus in regibus Iudeorum, quia in eis ipse regnabat. Septimus in prophetis, quia per eos est nuntiatus. 548 Octauus in pontificibus, quia ipse summus sacerdos est Patris. Nonus in homine. Decimus in passione.

7. Per hos enim decem gradus, quos ipse per umbram  legis prisce Christus descendit, ac rursus post resurrectionem suam sol iustitie Christus per eosdem gradus sursum ascendit in celum, et omnem illam umbram legis ueritatis radiis illustrauit, obscura reuelans, clausa reserans, et omnia tecta denudans.



CAPUT uII. De diuitiis Chaldeis ostensis.

[1Kb] 1. Quod Ezechias diuitias suas Chaldeis iactantia ostentationis prodidit, et propterea perituras per prophetam audiuit, significat Dei seruum, qui dum uirtutes uane glorie studio manifestauerit et prodiderit, mox eas perdere, et demones operum suorum dominos facere, sicut ille per ostentationis appetitum thesauros suos esse sub dominio Chaldeorum fecit.



CAPUT uIII. De transmigratione Isrel in Babyloniam.


[1Kb] 1. Iam ipsa in Babyloniam transmigratio, quo etiam spiritus Dei per Ieremiam prophetam iubet ut pergant, et orent pro eis ipsis in quorum regno peregrinantur, quod in illorum pace etiam pax esset istorum, et edificarent domos, et nouellarent uineas, et plantarent hortos, quis non agnoscat quid prefigurauerit, qui attenderit ueros Isrelitas, in quibus dolus non est, per apostolicam dispensationem cum euangelico sacramento ad regnum gentium transmigrasse?

[1Kb] 2. Unde nobis Apostolus tanquam Ieremias replicans dicit: 549 uolo ergo primo omnium fieri deprecationes, adorationes, interpellationes, gratiarum actiones  pro omnibus hominibus, pro regibus, et his qui in sublimitate sunt, ut quietam et tranquillam uitam agamus in omni pietate et caritate. Hoc enim bonum et acceptum est coram Saluatore nostro Deo, qui omnes homines uult saluos fieri et ad agnitionem ueritatis uenire .

[1Kb] 3. Ex hoc quippe etiam illis credentibus constructa sunt domicilia pacis, basilice Christianarum congregationum, et nouellate uinee populi fidelium, et plantati horti. Ubi etiam inter omnia olera granum illud sinapis regnat, sub cuius umbraculis longe lateque porrectis etiam altipeta superbia gentium, tanquam in celi uolatilibus, confugiendo requiescit.



IN ESDRAM.



550 CAPUT PRIMUM. De LXX annis captiuitatis.


[1Kb] 1. Iam quod post LXX annos secundum Ieremie  prophetiam reditur ex captiuitate, et templum renouatur, quis fidelis Christi non intelligat post euoluta tempora que septenarii dierum numeri repetitione  transcurrunt, etiam nobis, id est, Ecclesie Dei ad illam celestem Ierusalem ex huius seculi peregrinatione redeundum?

[1Kb] 2. Per quem, nisi per Iesum Christum uere sacerdotem magnum, cuius figuram gerebat ille iehsu sacerdos magnus illius temporis, a quo templum edificatum est post captiuitatem? Quem propheta Zacarias uidit in sordido habitu, deuictoque diabolo, qui ad eius accusationem stabat, ablatam ei sordidam uestem, et datum indumentum honoris et glorie; sicut corpus Iesu Christi, quod est Ecclesia, aduersario in fine temporum per iudicium superato, a luctu peregrinationis in gloriam sempiterne salutis assumitur.

[1Kb] 3. Quod etiam in psalmo dedicationis domus apertissime  canitur: Conuertisti luctum meum in gaudium mihi, conscidisti saccum meum, et accinxisti me letitia, ut cantet tibi gloria mea, et non compungar .



CAPUT II. De uasis Domini in Babyloniam deportatis.

1. Quod autem uasa Domini sacrificiis, uel sacramentis mysticis deputata, rex quondam Babylonius de Ierusalem abstulisse, 551 pariterque cum captiuis abduxisse, et suis usibus deputasse legitur, miserante autem Deo, post solutam captiuitatem uasa illa relata sunt non confracta, et diuino rursum  cultui mancipata, rex Babylonius diabolus est, qui fidelium populum errorum captiuitate uinctum de Ierusalem, id est, Ecclesiam, in Babyloniam, id est, confusionem heretice prauitatis, abduxit.

[1Kb] 2. Sed et partem uasorum, id est, sacramentorum simul cum captiuis asportauit. Nam uasa sacramentorum ipsa sacramenta significant, per que diuini cultus perfectio adimpletur. Detulerunt namque ex eis nonnulla secum heretici. In primo nomen ipsum Christi, quo se Christianos utique dicunt, asportauerunt legem, Euangelium, Apostolum, psalterium, baptismum, amen, alleluia.



CAPUT III. De reditu populi in Ierusalem.

[1Kb] 1. Cum autem respectu Dei, ignorantie confusione  relicta, populus ad Ierusalem, id est, uisionem pacis, que est Ecclesia Dei uiui, duce Domino, redire festinat, hec uasa, id est, sacramenta, secum deferens, non immutat, sed reportat utique integra; nec confringit, quasi in melius renouanda; sed ea templo restituit, usibusque diuinis accommodat.

2. Ita ut ea secum non perdita, sed etiam apud impios seruata fuisse, plebs restituta congaudeat. Nec delemus Euangelium, nec oblitteramus Apostolum, amen quoque et alleluia non commutamus, baptisma non iteramus.



DE MACHABAEIS.


 552 [1Kb] 1. De Machabeis autem quid fratribus loquar, qui sub Antiocho rege pro sacris legibus dira tormenta perpessi sunt? Mater pia cum diuersis suppliciis urgeretur, non solum non fleuit, sed et gaudens hortabatur ad gloriam passionis.

[1Kb] 2. Sic et mater Ecclesia gaudet, atque in martyribus suis colletatur, maioremque gloriam per martyria filiorum consequitur, dum eos per septiformem Spiritum superasse diabolum gratulatur. Quis poterit omnia que illis ueteribus legis et prophetarum libris figurate annuntiantur, quantalibet breuitate perstringere? Nisi quis forte putat ingenio fieri, ut ea  que rerum ordine per sua tempora cucurrerunt ad mysticas significationes interpretando uertantur. Hoc forte Iudei possunt dicere, siue Pagani.

[1Kb] 3. Eis autem qui se Christianos esse uolunt premit ceruicem apostolica auctoritas, dicens: Omnia hec in figura contingebant illis ; et hec omnia figure nostre fuerunt, in quos finis seculorum omnium uenit, suntque uniuersa mysteriis consummata per Dominum nostrum Iesum Christum, cui laus est, et honor, et gloria, regnum et potestas cum Patre et Spiritu sancto in secula seculorum. Amen.





APPENDIX AD LIBROS REGUM.



553 De unitate fidei, et caritate, que plenitudo legis est.


[1Kb] 1. Quid uir unus? Non solum ille unus dicitur, sed omnes competentes unus dicuntur. Unam sapientiam omnes habentes unum Christum Iesum confitentur; in uno spiritu Dei replentur; inde dicit Apostolus: Omnes quidem currunt, sed unus accipit palmam .

[1Kb] 2. Unusquisque insipientium non est unus, sed multi, quia per Scripturam insipiens, sicut luna mutatur. Luna cum uideatur una esse per substantiam, per mutationem dierum semper a semetipsa alia est, et diuersa; sic peccatores, qui mutantur semper scientia, et cupiunt diuersa.

[1Kb] 3. Unus autem dicitur Deus, non de numero, sed quia nunquam a semetipso alter efficitur. Ideo nunquam mutatur, ut est: Tu autem idem ipse es, et anni tui non deficient .

4. De monte Ephraim. Id est, non de uallibus, neque  de campis, non de collibus. De monte Ephraim, qui interpretatur fructificatio; id est ergo, de monte frugifero, Dominus inquit: Dominus montium, non conuallium.

5. Elcana interpretatur possessio Dei est. uir ille habuit duas uxores: prima nobilior Anna sterilis erat, ut fuit prima uxor sterilis Abrahe Sarra nobilior; secunda Aegyptia Agar ignobilior fuit. Et effectus est Abraham pater de ignobili, sic tamen post de nobili coniuge pater.

6. Ita Elcana, qui possessio Dei, prius de secunda uxore efficitur pater, quia clauserat Deus uuluam eius Anne, ut prius uuluam Sarre. Post partum Phenenne aperuit Deus uuluam Anne. Phenenna interpretatur conuersio, Anna gratia interpretatur.

7. Qui uult effici possessio Dei ducat has duas uxores, et iungat sibi primum eam que nobilior est, gratiam; hec enim prima per fidem coniungitur, ut Apostolus ait: Gratia enim Dei saluati estis per fidem  . Secunde coniungitur Phenenne, id est, conuersioni, quia post gratiam credulitatis morum emendatio fit.

[1Kb] 8. Prima filios nobis generat Phenenna, quia primos nobis fructus proferimus. 554 Et nisi conuertamur a malo, non poterimus effici patres de Anna. Phenenna filios habet, sed qui non assistunt; nec tamen inanes, nam de sacrificiis diuinis edunt.

[1Kb] 9. Unusquisque ergo, qui conuertitur a peccato, ex conuersione generat opera iustitie. Et postea excitata Anna per zelum bonum precem fundit Domino, ut ipsa filios generet, qui assistant Deo, hoc est, filios gratie, qui Deo uacent. In Euangelio huius historie forma ostenditur.

[1Kb] 10. uidelicet Martha satagit circa frequens ministerium: explet opera conuersationis, et per hec uelut filios conuersationis generat. Et Maria sedens  secus pedes uerbi Domini, optimam partem dicitur elegisse, et intelligitur uelut gratia gemina procreare.

11. Sic Anna generat filium Samuel, qui Deo assistit, de quo dicitur: Moyses et Aaron in sacerdotibus eius et Samuel inter eos qui inuocant nomen eius ; quod interpretatur: Ubi ipse Deus. Ubi enim spiritus gratie, ibi dicitur Deus, ut Paulus dicit. Et cadens in faciem adorauit Deum dicens: uere Deus in uobis est.

12. Nisi precedant opera conuersionis, non possumus dona spiritus generare in Silo. Silum nomen loci, in quo offerebantur sacrificia, priusquam templum edificaretur in Ierusalem, et purgatio fiebat peccatorum. Silum interpretatur euulsio, siue excalceatio, id est, calceamenti resolutio. Locus autem, in quo purgantur peccata, euulsio nominatur, ubi euellitur cor lapideum; et excalceatio, quia omnes, donec ad locum ueniamus sanctum, calceati sumus;  cum autem perueniamus ad eum, discalceari iubemur.

[1Kb] 13. Ut Moysi dicitur: Solue corrigiam calceamenti tui, locus enim in quo stas terra sancta est , ut indicia mortalitatis abiiceret, que in calceamentis pelliceis designantur. Unde Saluator dicit: Neque calceamenta in pedibus uestris, quippe qui illam uiam incederent. Qui dicit: Ego sum uia, et ueritas, et uita. Nemo enim uiam uite cum indicio mortalitatis incedit.

14. Silum, ubi est Heli, uir minus laudabilis; pro peccato enim retrorsum corruens expirauit. Si quis retrorsum conuertitur a fide, et ueritate, necesse est ut cadat, et continuo moriatur.

[1Kb] 15. Heli interpretatur extraneus; extraneus quippe a Deo, qui non tenet disciplinam, et filium non cogitat, non corripit, aut emendat, qui indulget uitiis. Filius Heli Ophni interpretatur excelsus conuersionis, quia longe efficitur ab emundatione, hec conuertit ad Dominum.

 [1Kb] 16. Duos Phinees nouimus in Scriptura, illum iustum filium Aaron, 555 et iniustum filium Heli. significatur Phinees oris obturatio et ori parcens. Sunt in sacerdotibus hodie uterque: qui parcit ori suo, et omnis sermo malus in sacerdote non procedit, Phinei filio Aaron comparatur. Comparantur filio Heli hi sacerdotes qui obturatum os habent, siue imperitia, uel uitio, siue conscientia peccatorum.

17. Donec amoueret eum a lacte. De rationali lacte Anne Samuel depellitur, quia qui Deo offertur, offerri ante non potuit, quam depelleretur a lacte; quandiu puer est sensibus, Paulus dicit: Lac uobis potum dedi, non escam.

[1Kb] 18. Omnis qui primo ab heresi ad fidem uertitur, a lacte alitur: alienus est sermo iustitie, et non habet sensus ad discretionem boni et mali. Paruulus non potest ascendere ad templum Dei; et ad ministeria  sacerdotum interesse; sed nec mater eius ascendit, cum posset ascendere; gratia enim est mater eius, que seruat eum, et enutrit.

19. Et orauit Anna, et dixit: Non inuenitur orare, nisi per duo uerba tantum, et dicit: Letata sum in salutari tuo. Et aliud est: Quia non est Deus preter te. Apostolus autem dicit: Orate sine intermissione .

20. Is, qui in diuino uersatur officio, omnia gesta eius, dictaque ad orationem reputantur, quia iustus sine intermissione que iusta sunt agit. Propter hoc sine intermissione iustus orabit. Et in Psalmis dicit: Eleuatio manuum mearum sacrificium uespertinum .

21. Eleuat manus actus suos. Aliter, Moyse eleuante manum, uincebat Isrel, demittente uero, uincebat Amalech, quia donec famulus eleuat actus suos ad Dominum, uincit plebs Dei; cum autem demiserit actus suos, uincit Amalech inimicus Dei.

[1Kb] 22. Anna inquit: Exsultauit cor meum. Necessario  addidit, in Domino. Ut Paulus dixit: Gaudete in Domino . Quia potest quis gaudere in carnalibus. Cum me homines laudant, non in Domino gaudeo; si gaudeo, pungar.

23. Propter uerbum Domini cornua iustorum. Id uel dicentes: In te inimicos nostros uentilabimus cornu . In Greco leta testatio. Quia ergo cornu petimus, uel cornu uentilabimus. Cornua iusti, quia de crucis Christi apicibus iustis conferuntur.

[1Kb] 24. In his destruemus aduersarias potestates de anima nostra. Dein plantatur in nobis uinea. Dilatatum est os meum, id est, per meditationem uerbi Dei ad eleuationem cordis ueniamus, etiam Apostolo dicente: Os meum dilatatum est ad uos, o Corinthii . Ex altitudine enim cordis ori sapientia ministratur.

25. Quia dilatatus sum in salutari tuo, id est, si letatus fuero in salutare Domini, tunc dilatatum est os meum. Non est sanctus, sicut Deus. Distinctione  utitur: non dixit, nisi Dominus, sed nullus est, sicut Dominus. Non est Deus, preter te, id est, nichil eorum que sunt naturaliter. Qui solus es; cui, quod es, a nullo datum est. Nam et umbra 556 ad comparationem corporis non est, et fumus ad comparationem ignis non est.

[1Kb] 26. Nolite multiplicare loqui excelsa. Ut Salomon dicit: Altiora te ne quesiueris . De quibus precipitur tibi hec intelligere: Nolite multiplicare loqui, nisi de Patre, et Filio, et Spiritu sancto, ut plenius manifestum fiat, quod loquimur? Post hec tria nichil loquaris.

27. Non exeat inaniloquium de ore uestro, ut Apostolus ait: Quis me liberabit de corpore mortis huius ? Aliter: Angelus Satane, qui me colaphizet . Id est, ne magna de me ipso loquar. Non exeat magniloquium de ore uestro. Non declines cor meum in uerba malitie ad excusandas excusationes in peccatis .

[1Kb] 28. Et Salomon dicit: Occasiones querit piger, et  dicit: Leo foris. Idem dicit: Diabolus subsannabit me, ut mulier me seduxit . Iustus primum accusator sui est. Iniustus non est sui accusator, sed aliorum. Donec quis peccat, neque iustus est, nec accusator sui. Non enim qui agit accusat.

29. Arcus potentium infirmatus. Si indutus sis armis  Dei, scuto fidei, et galea salutis, et gladio spiritus, arcus potentium munimentis talibus firmabitur. Et infirmi accincti sunt robore, ut est: Que stulta sunt mundi elegit Deus, ut confundat fortia .

30. Infirmus populus est gentilis, qui alienus a Testamento Dei adeptus est fortitudinem, ut Propheta dicit: Fortitudo mea et laudatio mea Dominus ; id est, fortitudo ipse Christus est. Usque sterilis mater nostra est Ecclesia. Et hec peperit septem, id est, septenarium numerum.

31. Et caro mea habens plurimos fructus carnis, fornicationem, immunditiam, impudicitiam, idololatriam, ueneficia, contentiones, emulationes, incitationes, dissensiones. Sterilis, id est, anima; nam aliquando non afferebat fructus iustitie; nec per fidem Christi repleta est spiritu sapientie, et intellectus, et consilii, et fortitudinis, et scientie, et pietatis, et timoris Dei.

 32. Deus mortificat, et uiuificat. Mortificat me, cum essem mortuus peccato, et tunc uiuificat me, cum me facit uiuere Deo. uerus Dauid, seruans oues patris sui, apprehendit leonem, et interfecit. Titulus psalmi est: Ipsi Dauid, quando filius persequebatur eum.

[1Kb] 33. Hoc factum legimus in libris Regum, illum non dilectum inique, sed humiliatum pie, accepisse a Domino disciplinam, sustinuisse medicinam, non retributionem iniquitati. Ille Dauid laudabilis, sed alius Dauid fortis manu Dominus iehsu Christus.

34. Preterita enim illa facta figure futurorum erant. Agnoscamus quemadmodum et Christum filius suus persequebatur. Habebat Christus filios, 557 de quibus dicebat: Non ieiunant filii sponsi, quandiu cum illis est sponsus. Inter hos fuit persecutor Iudas.



De proximi uel defuncti fratris copula.

[1Kb] 35. Ex lege proximo defuncti uel fratri copula  deferebatur eius uxoris, ut semen fratris uel proximi suscitaret. Inde est quod Ruth, licet ipsa alienigena, tamen quia maritum habuerat ex Iudeis, qui reliquerat superstitem proximum, eam colligentem manipulos sue messis, quibus aleret socrum, BOZ uidit, et amauit.

[1Kb] 36. Non aliter eam accepit uxorem, nisi calceamentum eius ante soluisset, cui uxor debebatur ex lege. Historia simplex, sed alta mysteria; aliud enim gerebatur, aliud figurabatur. Designabatur enim futurus ex Iudeis Christus, qui proximi sui, hoc est, populi mortui semen doctrine celestis semine resuscitaret.

37. Cui calceamentum nuptiale Ecclesie copulande perscripta legis spiritualia deferebant? Non Moyses sponsus. Illi enim dicitur: Solue calceamenta; ne ex similitudine nominis sponsus Ecclesie crederetur. Non alius sponsus, sed solus Christus erat, de quo dixit Ioannes: Qui habet sponsam, sponsus est .

[1Kb] 38. Illius igitur calceamentum soluitur; huius  solui non potest, sicut Ioannes: Non sum dignus, inquit, soluere corrigiam et reliqua. Solus ergo sponsus Christus est: cui illa ueniens ex gentibus sponsa ante inops, atque ieiuna, sed iam Christi messe diues, innubaque, manipulos fecunde segetis uerbi reliquias gremio ligat mentis interno, ut exhaustam illam uiduam morte filii atque inopem defuncti populi  matrem nouis pascat alimentis, non relinquens destitutam, et nouos querens.

39. Solus ergo sponsus est Christus, qui nec synagoge ipsi manipulos sue messis inuideat. Utinam se non ipsa excluderet, habuit, quos per se collegisset, quia populus eius mortuus est, quasi filio indigena defuncto per Ecclesiam manipulos, quibus uiueret, colligebat, quos uenientes in exsultatione portabant, sicut scriptum est, uenientes autem uenient, et reliqua.

[1Kb] 40. Elcana pater uenerabilis Samuelis, qui erat possessio Dei; Helcana quippe in possessionem Dei transfertur; animi uirtute uir dicitur, et non solum uir, uerum etiam uir unus appellatur. Non enim in diuersa uagabundus, uelut mobilis, atque instabilis, ferebatur, sed firmus, atque inconcussus persistens uir unus erat.

558 41. Et idcirco in monte Ephraim frugifero morabatur, in alta scilicet contemplatione uirtutum,  ut a nullis subiacentibus et circumlatrantibus uitiorum cogitationibus mentis eius sublimitas deiiceretur, uel unitas scinderetur.

[1Kb] 42. Dauid cum sociis fugiens a facie Saul figurabat Christum, qui cum apostolis principem mundi lateret, nisi tantum sacerdotibus, ut demonstraret sacerdotalem cibum ad usum transiturum esse prophetam. Siue quia omnes uitam sacerdotalem debeamus imitari, siue quia omnes filii Ecclesie sacerdotes sunt, offerentes semetipsos Deo hostias spirituales.

43. Ergo intrauit Dauid domum sacerdotis, nec sacerdos, periculo mortis proposito, hospitem recusauit; ut siue moraliter hospitalitatis gratia libenter in nos aliena pericula transferamus, siue mystice nec presumpto mortis exitio Christum hospitio sue mentis excludant sacerdotes.

[1Kb] 44. Ubi Christus spiritualis nequitie manubias sumens, illum Goliam suis spoliis armisque , ibi Dauid panes petiuit. Sed unum accepit, quia non quinque libris Moysi, sed Christi corpore cibus fidelibus  paratur.

[1Kb] 45. Deg autem, camelorum infructuosi gregis custos, Iude proditoris typos implet. Sed in domo Achimelech solus Abiathar princeps sacerdotum a persecutore Saul immunis est, quia nemo potest nocere Christo, principi sacerdotum.

[1Kb] 46. Quid enim? quia Dauid, qui retribuenti mala non reddidit, cum Saul et Ionathas bello occumberent, Gelbe montibus maledicit dicens: Montes Gelbe, nec ros, nec pluuiat ueniat super uos, neque sint agri primitiarum, quia ibi abiectus est clypeus Saul, quasi non esset unctus oleo. Quid ergo, Saul moriente, montes deliquerunt, quatenus in eis nec ros, nec pluuia caderet? Sed quia Gelbe interpretatur decursus, per Saul unctum et mortuum mors mediatoris exprimitur; non immerito per Gelbe montes superba Iudeorum corda signantur: que dum in huius mundi desideriis defluunt, in Christi, id est, uncti, se morte miscuerunt.

 [1Kb] 47. Et quod in eis unctus rex corporaliter moritur, ipsi ab omni gratie rore siccantur, de quibus et bene dicitur ut agri primitiarum esse non possint. Superbe quippe Hebreorum mentes primitiuos fructus non ferentes, quia in Redemptoris aduentu ex parte maxima in perfidia remanentes, primordia fidei sequi noluerint.

[1Kb] 48. Sancta namque Ecclesia in primitiis multitudine  gentium fecundata 559 uix in mundi fine Iudeos, quos inuenit, suscipit, extrema colligens, eos quasi reliquias frugum ponit; de quibus Isaias: Si fuerit numerus filiorum Isrel quasi arene maris, reliquie salue fient .

49. Possunt demum idcirco Gelbe montes ex ore prophete maledici, ut dum fructus, exarescente terra, non oritur, possessores tamen sterilitatis damno feriantur, quatenus ipsi maledictionis sententiam acciperent, quia apud se mortem regis suscipere, iniquitate sua exigente, meruissent.

50. Sic plerumque res quelibet per historiam uirtus est, per significationem culpa. Sicut aliquando res gesta in facto causa damnationis, in scripto autem prophetia uirtutis. Quod uerum citius ostendimus, si Dauid factum ad medium deducamus, in uno testimonio ad utraque probando.

[1Kb] 51. Quisnam audiens non solum fidelium, sed ipsorum quoque infidelium, non detestatur, quod Dauid  in solario deambulans Bethsabee Urie concupiscit uxorem? quem tamen a prelio reuertentem ire ad domum admonet pedes lauare. Qui protinus respondit, dicens: Arca Dei sub pellibus est, et ego in domo mea requiescam?

52. Quem Dauid ad mensam propriam suscepit, eique epistolas, per quas mori debeat tradidit. Cuius autem Dauid in solario deambulans typum tenet, nisi eius de quo scriptum est: In sole posuit tabernaculum suum ? Et quid est Bethsabee ducere, nisi legem littere carnali populo coniunctam spirituali sibi intellectu sociare?

53. Bethsabee enim puteus septimus dicitur, quia nimirum per cognitionem legis infusione spiritualis gratie perfecta nobis sapientia ministratur. Quem uero Urias, nisi Iudaicum populum, significat? cuius nomen interpretatum dicitur lux mea Dei. Iudaicus autem populus, quia de accepta legis scientia tollitur, quasi de Dei gloriatur luce.

54. Sed huic Urie Dauid uxorem abstulit, sibique  coniunxit, quia uidelicet manu fortis, qui Dauid dicitur, in carne Redemptor apparens, dum de se spiritualiter loqui legem innotuit, per hoc, quod iuxta litteram tenebatur, hanc a Iudaico populo extraneam demonstrauit, sibique coniunxit, qui se per illam predicari declarauit.

55. Uriam tamen ad domum ire Dauid admonet pedes lauare, quia incarnatus Dominus ueniens Iudaico populo precepit ut ad conscientiam redeat, et sordes operum tergat, ut spiritualiter mandata legis intelligat, et post tantam duritiam preceptorum fontem baptismatis inueniens, ad aquam post laborem recurrat.

56. Sed Urias, qui arcam Dei esse sub pellibus meminit, respondit quod domum suam intrare non possit. Ac si Iudaicus populus dicat: Ego mandata Dei in sacrificiis carnalibus uideo, et redire ad conscientiam per spiritualem intelligentiam non requiro. Quasi enim arcam esse sub pellibus 560 dicit, qui precepta Dei non nisi ad exhibendum ministerium  sacrificii carnalis intelligit.

57. Hunc tamen etiam redire ad domum nolentem Dauid aduocat. Quia quamuis Iudaicus populus ad conscientiam reuerti contemnat, tamen Redemptor ueniens mandata spiritualia predicat, dicens: Si crederetis Moysi, crederetis forsitan et mihi; de me enim ille scripsit .

58. Legem itaque Iudaicus populus tenet, quia  eius diuinitatem loquitur, cui idem populus credere dedignatur. Unde et Urias cum epistolis ad Ioab, ex quibus occidi debebat, mittitur, quia idem ipse Iudaicus populus legem portat, qua conuincente moriatur. Dum enim mandata legis retinens implere nititur, ipse nimirum defert iudicium unde damnetur.

[1Kb] 59. Gaza enim, et Ascalon, et Accaron diuersa supplicia sustinebunt. Gaza interpretatur fortitudo eius. Omnes ergo qui sibi applaudunt in fortitudine corporis, et potentia seculari, et dicunt cum diabolo: Fortitudinem faciam, diripientur in die ire Domini, et ad nichilum redigentur.

[1Kb] 60. Ascalon quippe, que  pondera, uel ignis homicide, cum uenerit dies ire, sceleris sui mensuram sentiet, et eodem quo operatus est pondere deprimetur. Et quia arsit ad effundendum sanguinem, et multas scandalizauit animas, et impletum est in ea: uirum sanguinum et dolosum abominabitur Dominus, non diripietur, ut Gaza, sed in  solitudinem redacta gehenne ignibus concremabitur usque ad puluerem.

61. Necnon et Azotus, que Hebraice dicitur es Dauid, et in lingua nostra sonat ignis generationis, clara luce testabitur. Arsit enim libidine, et generationis incendio dissipata est; et quia omnes adulterantes, quasi clibanus, corda eorum, et sagittis ardentibus uulnerati sunt. Non in tenebris, non in occulto iudicio, sed in meridie, hoc est, quando sancti plenam recipient claritatem, proiicientur in tenebras, et sanctorum consortium non habebunt in die iudicii.

62. Sed et Accaron, que interpretatur sterilitas, uel eradicatio, quia nullos fructus habuit, et peruersitate doctrine sue eradicauit plurimos, ipsaque eradicabitur. Has omnes uarietates intellige in animarum uitiis atque peccatis. Et quod uniuscuiusque opus quale sit ignis probabit. Idcirco infirmi diiudicant sepe multa, que a fortibus dicuntur, quia  ignorant quod in bubus calcitrantibus inclinata illa Testamenti arca, iamque casuram credens Leuites erigere uoluit, moxque sententiam damnationis accepit.

63. Quid est namque mens iusti, nisi arca Testamenti? que gestata bubus calcitrantibus inclinatur, quia nonnunquam etiam qui bene preest, dum subiicietur, populorum confusione concitus, ad dispensationis condescensionem ex sola dilectione permouetur. Sed in hoc, quod dispensatorie 561 agitur, inclinatio ipsa fortitudinis casus putatur imperitis. Unde et nonnulli subditi contra hanc manum reprehensionis mittunt, sed protinus ipsa uite merita deficiunt.

64. Recte Oza dicitur, qui uidelicet robustus Domini interpretatur. Quoniam presumptores quique, nisi audaci mente robustos se esse in Domino crederent, nequaquam meliorum facta uel dicta uelut infirma iudicarent.

 [1Kb] 65. Dabo tibi reges in furore meo. Si ergo, irascente Deo, secundum nostra merita rectores accipimus, in illorum actione legimus, quia de sola estimatione pensemus, quamuis plerumque electi subiacent reprobis. Inde et Dauid Saulem pertulit, quia dignus tunc fuit qui tanta prepositi asperitate premeretur.  Sic ergo, sicut merita subditorum, tribuuntur persone regnantium, ut sepe qui uidentur boni, accepto mox regimine permutentur, Scriptura dicente: Qui cor cum dignitate mutauit.

66. Unde scriptum est: Ecce cum esses paruulus in oculis tuis, caput te constitui in tribus Isrel. Sic pro qualitatibus subditorum disponuntur acta regnantium. Ut sepe pro malo gregis etiam uere boni delinquat uita pastoris. Ille enim, Deo attestante, laudatus, ille supernorum conscius Dauid propheta, populum numerando peccauit. Et tamen uindictam populus, Dauid peccante, suscepit.

[1Kb] 67. Cur hoc? uidelicet per meritum plebium disponitur ordo rectorum. Iustus uero iudex peccantis uitium ex ipsorum animaduersione corripuit, ex quorum causa peccauit. Sed quia ipsa uoluntate superbiens, a culpa alienus non suscipit, uindictam culpe etiam ipse suscipit. Nam ira seuiens, que corporaliter populum perculit, rectorem quoque  populi intimo cordis dolore prostrauit.

[1Kb] 68. Ibant autem in directum uacce per uiam que ducit Bethsames, pergentes, et mugientes, et non declinabant neque ad dexteram, neque ad sinistram. Quid igitur uacce, nisi fideles quosque in Ecclesia designant? Qui dum sacri eloquii precepta considerant, quasi superimpositam Domini arcam portant.

[1Kb] 69. De quibus hoc etiam prenotandum, quia fuisse fete memorantur, quia sunt plerique, qui in uia Dei intrinsecus positi, foris carnalibus affectibus ligantur, sed non declinant a recto itinere, qui arcam Domini portant. Ecce etenim Baal Bethsames, quippe dicit domus solis. Et Propheta ait: uobis autem, qui timetis nomen Domini, orietur sol iustitie . Si igitur ad eterni solis habitationem tendimus, dignum profecto est ut de Dei itinere pro carnalibus affectibus non declinemus.

70. Tota enim uirtute pensandum est, quod uacce Dei plaustro supposite 562 pergunt, et gemunt; dant ab intimis rugitus, et tamen de itinere non  declinant gressus. Sic nimirum predicatores Dei uerbi, sic doctores, sic fideles quique esse intra sanctam Ecclesiam debent, ut compatiantur proximis per caritatem, et tamen de uia Dei non exorbitent per compassionem.

[1Kb] 71. Nix itaque nunc innocentie nitor et gratie, nunc hiems et frigus caritatis intelligi potest. Quod autem legimus in Regnorum libris, Banaiam quemdam de fortibus Isrel descendisse in cisternam, et percussisse leonem in tempore niuis, indifferenter puto in locis illis positam niuem, quia et Christi gratia, que in hoc mundo resplenduit, et frigus caritatis Dei, quo refrixerunt homines niuis nomine potuit Scriptura sacra significari.

[1Kb] 72. Banaiam uero figuraliter intelligimus Saluatorem, quia iuxta uim nominis sui ipse edificator Dominus; de quo propheta uaticinauerat, quia per eum edificandam Ecclesiam dixit: Aedificans Ierusalem Dominus. Itemque: Aedificauit Sion; quod uerbum in factura Heue, que Ecclesie typum habuit,  Scriptura propria significatione posuit, dicens: Et edificauit dominus Deus costam, quam tulerat de Adam in mulierem. Et Paulus construi eam uidens, ait: Dei edificatio estis.

[1Kb] 73. Samuel cur ter uocatur? quia et propheta  fuit, sacerdos, et dux. Dauid annis XL primum ex tribu Iuda regnauit. Roboam annis . . . Abia . . . Assa iustus . . . Ioram . . . Ochozias . . . Athalia . . . Iohas . . . Amasias . . . Azarias . . . Ioatham . . . Achaz . . . Ezechias . . . Manasses . . . Ammon . . . Iosias . . . Ioas . . . Eliachim . . . Ioachim . . . Ezechias . . . Astraph XIu, III  annis, XLI, uII annis, L annis, Iu annis, XL annis, uI annis, XIu annis, XuI annis, XXIX annis, Lu annis.


RUBRICA.

Incipiunt capitula de libro Esdre.

De septuaginta annis captiuitatis, etc.





uARIAE LECTIONES.



AD LIBRUM DIFFERENTIARUM RERUM.


Num. 1, ut in Dei; al. in Dei, omisso ut. Ib., intelligerent; al. intelligunt. N. 3, et color; al. et calor. N. 7, Spiritus sanctus . . . procedens; al. Spiritus ex Patre, et Filio non genitus, sed procedens. N. 9, nec  genitus; alii addunt, nec genitus, nec creatura esse uidetur, sed increatus. N. 11, relatiue tria; al. relatiua tria. N. 14, gratie et ueritatis; al. gratia et ueritate. N. 30, facta, precessit, etc.; al. facta processit, que tamen res ex se facta non eternitate. Ib., cantum; al. cantu. N. 32, receptionem; al. resurrectionem. N. 35, genus; al. genus futuri seculi. N. 36, De rerum, etc.; al. om. titulos, hic, et alibi. N. 41, scripserunt; al. decreuerunt. N. 43, singuli animo immortales; al. singulari animo mortales. Ib., impares; al. pares. Ib., ad uoluptates . . . caduci; al. ad uoluntatem Dei uita caduci. Ib., queruli; al. quasi soli. N. 53, confert decentiam; al. conferat dignoscentiam. N. 55, aggeribus; al. custodiarum aggeribus. Ib., er ictus; al. erectus. N. 57, defluendi; al. defluentis. N. 61, partes sunt; al. arces sunt. N. 68, in circulorum, etc.; al. in circulorum complexus ordinata sunt modo. N. 70, admisisse; al. adiuisse. N. 74, et actionem; al., et rationem, corporisque uirtutem a uicesimo. N. 75, quadragesimo; al. quadragesimo nono. N. 78, inducunt;  al. induunt. N. 80, potestatem; al. possibilitatem. Ib., pubertatem, etc.; al. pubertatem autem egressi mox adolescentes. N. 82, mollier; al. mollior. N. 83, uirilitate; al. uiriditate. N. 93, caro est, que proprie; al. omnis caro est corpus, non omne corpus caro est, sed caro est, quia proprie. Ib., non subiaceat; al. om. non. N. 95, sopiri; al. separari. N. 98, corporis; forte, corpori. N. 101, siue colore; al. sine calore. N. 103, Deus esset; al. Deus non esset. N. 104, dixerunt, etc.; al. dixerunt, rationabilem, per quam inuisibilem rem concupiscit; irascibilem, per quam impetus ire sunt, emendat et corrigit; concupiscibilem, per quam, etc. N. 107, non concipiuntur; al. om. non. Ib., alteram propositionem destruit; al. aliene propositioni deseruit. N. 109, procedens; al. descendens. N. 112, exaltat; al. exsultat. N. 113, lapsam; al. lassam. Ib., uictores ultimo; al. uictores ultimus. N. 115, effectum; al. affectum. Ib., uolentem; al. nolentem. N. 116, peccandum; al. preuaricandum. N. 117, obsequentem;  al. subsequentem. Ib., predestinando; al. predestinatos. N. 124, esus; al. esca. N. 127, omnes seruos; al. homines seruos. N. 131, transituri; al. transitoria. N. 136, ei qui; forte, eius qui; uel ille qui. N. 138, destruunt; al. differunt. N. 140, spectationis; al. exspectatione. Ib., cuius; al. cuius caritati. N. 146, ad boni; al. ad unum. N. 148, ex uerbis. Sapientiam; al. ex uerbis, sapientia ex sententiis; sed sapientia. Ib., indiserta; apud Grialium indiscreta, quod mendum puto. N. 153, hac, etc.; al. hec, ut quidam ait, sicut ferrum uenenum, sic armat eloquium. N. 156, referre; al. deferre, quod fortasse melius. N. 158, restinguit; al. restringit. N. 160, studioque; al. studioque boni. Ib., tenetur; al. terretur. N. 161, octo sunt; al. septem sunt. Ib., et harum, etc.; al. et earum regina ebrietas, et superbia. N. 165, dum quemlibet; al. dum quia non libet. N. 168, genus eorum; al. genus superbie est eorum. Ib., obseruatione;  al. conuersatione. N. 169, reprimunt; al. respuunt. N. 170, et pereat. Iam superbiam; al. et per auaritiam. Superbiam.



AD ALLEGORIAS.

Num. 1, obteguntur; al. leguntur. Ib., annotata;  al. mutata. Ib., breuis, etc., al. breuiter stylo scribendi decreui. N. 2, in ratione; al. in oratione. N. 5, pastor ouium; al. pastor, et rector fidelium. N. 6, etate; al. fratre. N. 9, spe inuocauit; al. primus cepit inuocare. N. 17, altitudinem; al. capita. N. 33, opera pariunt. Sic legendum. Grialius, opere pereunt; al. opere pariuntur. N. 36, stabili; al. stabiliores. N. 38, somno; al. somno quieuit. N. 55, consolandi studium; al. consulendi negotium. N. 69, quem Christus, etc.; al. quem cum peccato dies iudicii inuenerit. N. 70, qui Isreliticum, etc.; al. a quibus Isreliticus populus colligatur, ne cum gratia confiderent. N. 80, reperti; al. precepti. N. 81, Dalila. Grialius mendose, Dalida. N. 87, sacerdotes; al. sacerdotis, quod non displicet. N. 88, emulationem; al. imaginem. N. 94, eleuationis; al. elationis. N. 95, ita Christus . . . assumptus est; al. ita Christus carnem suam, in qua natus est, et passus, et resurrexit, assumpsit. N. 99, auctoritatem; al. austeritatem. N. 104, acquirendam; al. exsequendam.  N. 110, in otio; al. in uita. N. 113, in gentibus; al. in cantibus. N. 116, constitutus; al. eleuatus. N. 120, patet ingressus; al. fuit regressus, uel fuisse regressus comprobatur. N. 123, Iudaice hirundines; al. Iudaici passeres. Ib., dum eos . . . obcecant; al. dum eius luminis sacramentum male obscurant. N. 127, deuictam; al. deuinctam. N. 131, comparat; al. orsus. N. 137, peragitur; al. spargitur. N. 139, parit; al. parturit. N. 142, populos . . . cognituros; al. populos, qui fidei luce cognita predicauerunt. N. 151, detraxit; al. detrusit; forte, retraxit. N. 160, laborabat, figuram; al. add. laborabat, et curata est, filia quidem archisynagogi Iudeorum typum tenuit, hec autem, que profluuio sanguinis laborabat, et curata est, figuram. N. 170, recreatur; al. sanatur. N. 174, a diaboli laqueis abstractam; al. diaboli laqueis astrictam. N. 175, preceptorum, sed sicut; al. preceptorum sunt fenerati, sed tamen. N. 182, uenerunt; al. conuertuntur. N. 183, emundat; al. emendat. Ib., exercuit; al. expressit. N. 188, perdit; al. perdet;  forte, perdidit. N. 189, uocauerunt; al. prouocauerunt, uel predicauerunt. N. 191, homo autem, etc.; al. hominem autem non habentem. Quod sustineri potest, ut urbem quam statuo, uestra est. Num. 196, discedunt; al. decidunt. N. 200, eaque morali; al. atque moraliter. Grialius edidit ea que mortali. N. 202, corporis acceptos; al. operis accipitur. N. 209, postulabat ab amico; al. postulat amicum. N. 210, auferunt; al. repetunt. Sic uulgata, Luc. XII, 20. N. 211, humanum . . . schismatis; al. humanam fidem, et religionem inuicem separatam in dissensionem schismatis. N. 213, humilitatis; al. per gratiam humilitatis. Ib., commutabitur; al. renouabitur. N. 214, curata: al. erecta est. Ib., quibus . . . accipimus; al. quibus curuata erat, erigitur, accipiens. N. 216, conuersione; al. confessione. N. 221, ad sacerdotes; al. ad sacramentum. Ib., uarietate; al. uanitate. N. 229, accepta gratia; al. acceptam gratiam. Scilicet utor cum accusatiuo, ut  alibi. N. 231, quod laborauit; al. qui inde plus laborauit. N. 233, mutatur; al. misit. N. 234, per Iesum deductum; al. per Iesum Euangelio priori de Aegypto inductum. N. 239, angelo; al. piscina illa. N. 240, uitiatum; al. uenumdatum. N. 241, quatriduanum; al. triduanum. Ib., propago mortis; al. pro plaga mortis. Ib., contemptus; al. tempus. N. 242, seruus; al. similis. N. 244. Barabbas; Cod. Flor. Barrabas cum hac nota: »Si legitur per duo rr interpretatur filius magistri, quia rabbi dicitur magister; si uero per unum r, interpretatur filius patris, quia Hebraice barabas dicitur pater.« N. 246, peregrinus; al. ductor. N. 250, per quam; al. in qua.



DE ORTU ET OBITU PATRUM.

Num. 1, sententiali breuitate; al. sententia, et libri nouitate. Ib., notata; al. sociata. Ib., leguntur; al. leguntur, qui in Scriptura laudibus prefuerunt. N. 2, dominandi; al. dominatus. N. 3, florentis; al. fluentis. Ib., fecunda . . . uere; al. fecundabatur perpetuo uirore.  N. 4, exsulem, etc.; al. expulsam se e paradisi gaudiis mortisque labore subactam ingemuit. N. 6, non silens; al. nobilis. N. 7, angustias; al. insaniam. Ib., contractibus; al. contactibus, quod genuinum puto pro contagionibus. Ib., expulsus; al. exclusus; scilicet in equalem habitationem beate uite. Ib., restituet, etc.; al. restiturus cum Elia ad mortalis uite conditionem; quod uerum arbitror, ut restiturus sit pro restituendus more Isidoriano. Num. 8, iste iussus; al. iste iustus. Ib., nec horruit; al. nec horruit turbulentum diluuii fluctum. N. 9, edocetur; al. educitur. Ib., ac letus; al. electusque; al. electisque. Forte, electasque. N. 10, uersis; al. auersis. N. 11, uere; al. iure. N. 12, Isaac annum; al. Abrahe annum. N. 13, peregrinatione; al. peregrinis. Ib., uictoria; al. uictorie preda. Num. 14, in mysterio ueneraretur; al. in ministerio demonstraret. Ib., genere; al. germine. Ib., deuotus; al. dilectus. N. 15, septimo; al. sexto. Ib., marmore; al. marmore, et opere elegantissimo. N. 16, qui fuit amicus  Abrahe; al. que fuit curia Abrahe. Ib., ueneratione; al. consecratione; uel sacratione; uel sacramentis. N. 17, amorem; al. timorem. N. 18, et innocentem habitans domum; al. et innocentem abiiciens domum, qui peregre profectus, dum consortium exigeret  hominum, comitatum meruit angelorum. Hic autem; al. innocenter habitans domum, nec hispidus, ut frater, nec sanguinarius, ut Edon. Hic autem. Ib., pertulit; al. precipuit. Ib., dum consortio; al. dum consortium, ut accusatiuus sit pro ablatiuo. Num. 19, cum patribus suis; al. cum patribus suis, et a filiis reductus est in terram Chanaan, et sepultus iuxta patrem. N. 21, possessionis; al. successionis. N. 22, fit . . . futuro; al. fit interpretatione sapiens in concilio futuro. Ib., ad reddendam, etc.; al. ad reddenda bona pro malis, et ad retributionem gratie. Ib., fame depulsa necessitatis; al. famis depulsa necessitate. N. 23, centum, et decem annis; al. CXu annis. Ib., quam nunc, etc.; al. que nunc tam Latine, quam Grece Sichima uocatur. Num. 25, primogenitus; al. primitiuus.  N. 27, iunctus; al. unctus. Ib., sortibus; al. sceptris; uel sceptis. N. 29, de benedictionibus, etc.; al. de benedictionibus fructus donans, porrigensque regibus. N. 31, pro fratribus; al. pro filiis Isrel. Ib., hostes gentesque; al. hostes gentis. N. 32, replens deliciis principes; al. repletus deliciis principum. N. 33, abundans; al. abundantior. N. 34, escas principibus; al. suo mystico robore possidet tribuens principibus. N. 36, una cum Ioseph, etc.; al. una cum fratre possedit Ioseph tribum. Num. 37, clarus; al. stabilis. Ib., extemplo; al. exemplo. Ib., fidei lorica armatur; al. fidem religionis armans. Ib., doluit; al. non doluit. Ib., inter supplicia; al. super dira supplicia. Ib., male suadentem; al. malesuadam. Ib., duplicem claritatem; al. multiplici claritate. N. 38, in accentu; al. in accinctu. Ib., quadraginta; al. septuaginta; al. septuaginta octo. Ib., quadraginta octo; al. sexaginta quatuor. Ib., notatur; al. notatur, inquiens: Amram  mater, cuius fuit Tocabet, ex tribu. N. 39, firmaret; al. formaret. Ib., insinuatam; al. in sinu; uel in sinum positam. Ib., caloris; al. coloris. Ib., exquirendo; al. exsequendo. Ib., interposuit; al. interposuit irascenti, consulentique opposuit modum irascendi. Num. 40, oppugnatores Isrel; al. oppugnatum Isrel; uel oppugnatoris. Fortasse propugnatoris Isrel; uel oppugnatoris sine Isrel. Ib., eorumque; al. ad ultimum. N. 42, pertulit; al. adimpleuit. N. 43, non contigit; al. om. non. Ib., superauit; al. separauit. Ib., Nebo; al. Thabor. N. 45, Moysi; al. Moysi uterinus. Ib.; electa; al. eiecta. N. 46, qua percussa Moyses; al. que percussa a Moyse. N. 47, expediret uictoriam, al. expediretur uictoria. Ib., resistere. al. stare; uel sistere. Ib., inexpugnabiles; al. inestimabiles. N. 49, percussit; al. perculit; uel transfixit. Ib., premiumque . . . meruit; al. primum eterne memorie nomen Isrel meruit. Ib., placauit; al. accepit. Num. 50, explorans; al. exploratus. N. 51, Galaadites; al. filius meretricis mulieris Galaaditis; al. ortus ex tribu Gad.  Ib., exsuperans; al. spernens. N. 52, rugientem; al. fugientem. Ib., mortui; al. leonis mortui. Ib., uinctis, al. iunctis. Ib., rescissis; al. rescinctis. N. 53, uiginti; al. XXII. N. 54, connumeratus Moysi; al. cognominatus cum Moyse. N. 55, in Bethlehem; al. secus Bethleem. N. 57, innocuum non tantum; al. non nocuit, nec tantum. Ib., quadragesimo; al. quadragesimo, atque tertio. N. 58, in Hebron; al. contra Hebron. Num. 59, dispositionem; al. disputationem. Ib., cogitationes; al. iras bestiarum, et cogitationes. N. 61, Elias; al. Elias, qui interpretatur dominus Deus. Ib., discipline structus in sancta; al. districtus in discipline sancte. N. 62, uel qui cum eo; al. et Enoch, qui cum ipso. Ib., iacebunt; al. tribus diebus, et sex horis iacebunt. N. 63, suscitati; al. suscitata. Id est, cadauera. N. 65, personauit; al. personuit. N. 66, uasculo; al. solis uasculo. Ib., insultantes sibi; al. insultantes se. Ib., plebe refecta; al. ubertate facta. Num. 67, lauacro; al. repletum lauacro. Ib., misso;  al. misso resilire et. Ib., fecit; al. cepit. Ib., predixit; al. predicauit. N. 68, cadaueri. Sic Mss. Grialius, cadaueris. Ib., satis dignum, etc.; al. satis digno mortuus est, sepultusque in Samaria digna habitus ueneratione. N. 69, ex numero; al. ex genere. Ib., quaque . . . abiecta; al. quamque . . . abiit et; forte, abiecit, et. N. 70, tempestates; al. potestates. N. 71, ascendentem; al. recedentem; uel redientem, pro redeuntem. Ib., descendere; al. ascendere. Ib., secuit; al. serra secuit. Cod. Florent. sancti Marci sic exhibet hanc periodum: Ultimo a Manasse genero suo a uertice per medium sectus sic perhibetur occisus. Num. 72, non poteris, etc.; al. nemo potest uidere faciem meam, et uiuet. Ib., narrauerat; al. nouerat. Ib., ac media, etc.; al. ac mediam tantum eius uidisse speciem, omisso propheta scribat. Pro mediam, al. nudam. Ib., exposuerat; al. operuerat. N. 74, colunt, etc.; al. coluerunt, cuius sepulcrum insigni cultura hactenus iidem Aegyptii uenerantur. N. 76, Chaldeorum; al. Chaldeorum sacerdotum. Ib., Iuda post; al. Iuda filio  Iosie post. Ib., instantia; al. constantia. N. 77, gestis; al. portentis. Ib., mendacium; al. iudicium. Ib., aspirationis; al. inspirationis. Num. 78, subuertit; al. cum Cyro destruxit. Ib., montes a Borea; al. montis arbores. Ib. ad partem, etc.; al. ad Parthiam non defluxerit. N. 79, effecerit; al. effecerit. Et ita accidit. N. 80; hic fuit, etc.; al. filius Phatuel de tribu. N. 81, ruborum mora distringens; al. sycomoros uellicans; uel roborum moras distribuens. Ib., ad Australem plagam; al. ab australi plaga. Ib., eremi; al. in eremo. Ib., usque ad mare, etc.; Cod. Alban. usque mare Rubrum, atque a mari Rubro usque ad Indorum fines. Num. 83, prophetauit; al. prophetauit annis quinque. N. 84, de Geth, que est in Opher; al. de Geth ciuitate. Ib., sed magister; al. sed sors. N. 85, in penitentia; al. in presentia. Ib., et saluti; al. et salutem. Ib., umbraculo; al. umbram. N. 86, magno proiectus; al. ualde porrecto iactatus. N. 92,  egressionem; al. regressionem. Ib., predicebat; al. predicabat. N. 93, esset; al. gessit. Ib., preuaricatus; al. predicaturus. N. 94, gentium; al. gentium alienigenarum. Num. 95, sepultumque, etc.; al. sepultusque est in Bethel, et propheta ille, qui. N. 97, sacerdotis, qui, etc., al. sacerdotis CXXX annos agens, congregatis . . . populis . . . exstinctus est. N. 98, lumine; al. cecitatem luminis incurrit. N. 99, immolatis; al. immolatitiis. N. 100, restinxerunt; al. exstinxerunt quoque caminum flagrantis incendii. N. 101, fecit Ierusalem; al. fecit templum in Ierusalem. N. 102, ius quoque sacerdotum; al. eiusque sacerdotes. Num. 103, Susim; al. Susis, quod uerum puto, ut Susis sit uelut indeclinabile. Ib., cruci tradendum; al. trucidandum. N. 104, uiris; al. uirorum. Quod non displicet. Ib., principem; al. principem seuum. N. 108, uox uerbi; al. dux uerbi. N. 109, Herodi prohiberet; al. Herodem prohiberet. Ib., premium; al. promissum. N. 110, sermone; al. nomine. N. 111, clara stirps; al. clara ex stirpe; Cod. ueron. stella clara, sermone Syro  Domina, stirps Dauid. N. 112, crudeli necis; al. corporalis necis: Ib., pertransibit; al. pertransiet. Ib., an pro uerbo, etc.; al. an per uerbum ualidum, et acutum omni. Ib., reperiatur; al. nec reperiatur. N. 113, Petrus; al. Petrus obediens, uel agnoscens. Ib., principatus, et caput; al. firmamentum. N. 115; harum uirtutum signis; al. his uirtutibus magnus. Ib., mortuos animauit; al. infirmos sanauit. Ib. reiterauit. al. redintegrauit. N. 116. uiduam. al. filiam. Num. 117, sexto; al. septimo. Ib., deorsum; al. deorsum uerso capite. Ib., crucifixus est; al. add. eo die, quo et Paulus apostolus decollatus est. Ib., tertio . . . plagam; Cod. Palat. om. N. 118, ouis; al. agnus. Ib., Tharsus; al. Iudea. Ib., genus; al. genitus de tribu. N. 119, uerbi; al. uerbi Dei. N. 121, Pythonis, etc.; al. Pythoni discedere imperauit, ac discessisse damnauit. N. 222, nuditatem, etc.; al. nuditatem, die ac nocte profundi maris naufragia, mille pericula ferarum, uerbera, etc. N. 123, sexto; al. septimo. Ib., occidentalem; al. orientalem. N. 124, decorus; al. uirilis, ac decorus. Ib., Patris; al. Patras, scilicet, ut indeclinabile. Num. 125, Iacobus; al. Iacobus, qui  interpretatur supplantator. Ib., in Marmarica; al. in Achaia Marmarica; uel in Marmarica Achaie. uide Isidoriana, cap. 61. N. 126, Ioannes; al. Ioannes qui interpretatur gratia. N. 127, metallo; al. exsilio. N. 128, fuit; Cod. Pat. fecit. Ib., littoreaque . . . fragmina; al. littoreaque saxa in gemmarum fragmina. N. 129, sexagesimo septimo; al. LXuIII, uel LXXuII. Ib., uetustatis; al. uetusto; forte, uetustus. N. 131, Philippus; al. Philippus, qui interpretatur os. Ib., unde et Petrus; al. Andree, et Petri. Ib., Gallis; al. Galatis, uel Galliis. Ib., crucifixus . . . obiit; al. crucifixus est, lapidatusque oppetiit. Ib., requiescit; al. add. cuius natalis est Kalendas Maias. Num. 132, Thomas, etc.; al. Thomas, qui interpretatur abyssus Christi, Didymus Grece nominatus. N. 133, ex Syra lingua suscipiens; al. Syra lingua suscepit, interpretatur filius suspendentis aquas. Ib., in sorte; al. in sortem. Ib., conditur; al. conditus est, cuius natalitium octauo Kalendas Septembris creditur. N. 134, Mattheus; al. Mattheus, qui interpretatur donatus. Ib. electus, etc.; al. electus est, et in apostolatum translatus. N. 136, in Ierusalem; al. add.  hic duodecim tribubus, que sunt in dispersione gentium, epistolam scribit, qui dum in Ierusalem. Num. 137, frater; al. add. qui interpretatur confessor. Ib., urbe; al. urbe u Kalendas Nouembris. N. 138, septuaginta; al. septuaginta duobus. N. 139, Zelotes; al. add. qui interpretatur zelus. Ib., Ierosolymorum; al. pontificalem in Ierusalem. N. 144, septuagesimo; al. octogesimo. N. 145, discipulus; al. secundus discipulus. N. 147, seiunctus, al. derelictus. N. 148, episcopus; al. episcopus sanctus. Ib., Litrensium; al. Tharensium; uel Talistrensium. Ib., ethnico; al. Atheniense. N. 149, spiritualis; al. apostoli. Ib., prope; al. proprie; uel proprio; forte, propius. N. 150 a Paulo apostolo; al. a populo. Ib., instruendas Crete Ecclesias; al. instituendas Crete Ecclesias.



AD PROeMIA.


Num. 1. Testamenti, etc.; al. Testamenti in canone catholice Ecclesie tam iuxta priorum uetustam traditionem, quam posteriorum. N. 6, acciderunt; al. accesserunt. N. 7, enumerat; al. commemorat. N. 13, apostolorum; al. apostolorum a Luca conscripti. N. 20, ordinantur; al. ordinantur ducentorum. N. 21, signantur; al. add. profectiones quoque eorum usque in locum in quo sepultus est Moyses. N. 23, quoddam legis meditatorium; al. quemdam legis mediatorem. Ib., omnium; al. omnia quasi iterando continet. N. 26, commemorant; al, memorantur. N. 29, ab eis; al. apud Hebreos. Ib., in duabus, etc.; al. in duas discissus est partes. N. 30, textus; al. tempus. Num. 32, proferunt; al. prophetauerunt. N. 33, existimantur; al. existimant. N. 36, Salomon tria; al. Salomon nomina habuit et tria. N. 38, in Canticis; al. in Cantica. N. 39, descriptio; al. edificatio. N. 44, solitudinem maris; al. solitudines eius, onus maris. Ib., mutatur; al, mutauit. N. 45, euersione; al. conuersione. Ib., tentatio, etc.;  al. tentationes declarantur, que uenture ostenduntur. N. 46, per uallem; al. per excidium uallis. Ib., ut seculi; al. quod uestustates. Ib., conuertantur; al. conuertatur. Num. 47, LXX; al. LXXII. N. 50, porrigit; al. tradidit etiam Ierusalem. N. 51, increpat; al. increpatur. N. 52, queque . . . uidit; al. quoque non tantum prenuntiauit, sed etiam presentem uidit. Ib., per quatuor, etc.; al. super quatuor regna ostensa. N. 53, contuetur; al. constituit. N. 57, reticeant; al. recipiant. N. 59, manifestior; al. manifestatio. N. 62, operosior; al. copiosior. N. 63, qui preceptorum, etc.; al. qui precepta Dei custodire se mentiuntur. Num. 65, date, etc.; al. date legis non obedierunt Dei preceptis. Ib., ignem; al. ignem ueni mittere. Ib. iudicii; al. supplicii. N. 66, tonitruum; al. celos. N. 67, Christum, etc.; al. Christum non timuit occidere. Ib. sub Iosia; al. sub Iosaphat; al. sub Ozia. N. 68, qui salutem, etc.; al. qui ad salutem gentium non tantum Christum aduenire. N. 69, Ozia; al, Iosia. N. 70, Sophonias; al. Isaias. N. 76, roseum, etc.; al. siue mortem passionis sue. Num. 77,  sordibus carni; al. sordibus, uestimentis, id est, carne. Ib., positas, etc., al. positas que . . . significant. N. 79, mundo; al. in Euangelio. N. 80, desolationis, etc.; al. quo solutionem et captiuitatem populi predixit. N. 81, mittendum; al. mittendum Ierusalem. Num. 86, processit; al. egrediens. N. 88, intelligentia; al. ad speculandum. N. 92, Apostolus, etc.; al. Apostolus Epistolas predicationis Greco perstrinxit stylo. N. 95, canonice; al. catholice. N. 104, ardoribus; al. doloribus. N. 105, ab aliis; al. ab omnibus. N. 108, cum dracone; al. contra draconem. N. 109, canticum; al. edificium.



AD GENESIN.

PRAEF. Num. 3, et occulta; al. uel occulta et obscura. Ib., ut precedente, etc.; al. ut precedentis historie fundamentum.

CAP. I. N. 2, et carnales; al. terram, id est, carnales. N. 4, conuersione; al. confessione. N. 9, eripiendum; al. diripiendum. N. 10, sapientie ministrantes; al. scientie demonstrantes, N. 15, gradibus, al. sacramentis.  N. 17, mandati; al. mandati, experimentum pariter ueritatis et erroris.

CAP. II. N. 1, insigniunt; al. insinuant. N. 6, specie; al. plebem. Quod fortasse uestigium est uere lectionis latentis adhuc. N. 15, prophetiam. Grialius in textu prophetam. Ib., inuisibilem; Albornoz. Cod., uisibilem. N. 16, marcescentum; al. arescentem.

CAP. III. N. 2, fluentis . . . uerbo; al. fluentis, a quo origo est omnium rerum, qui sitientem Ecclesiam suam unicus irrigat uerbo. N. 7, ait: Speciosus; al. ait: Quis similis erit Deo inter filios Dei. Et iterum: Speciosus.

CAP. Iu. N. 2, que media est; al. que in Ecclesia est. N. 4, oblectetur illa; al. delectetur illius. N. 7,  cupiditas; al. calliditas. N. 9, obscuretur; al. excecetur.

CAP. u. N. 1, arantur; al. urantur. Ib., mendaciorum; al. mandatorum. N. 2, uiuit; al. se conuertit. N. 8, leonem, etc.; al. draconem diabolum, nec occulte insidiantem leonem Antichristum in ultimo aperte seuientem. Ib., uoluntas, al. uoluptas. Ib., cum aliquam malam; al. que cum dolore reluctauerat, ut faceret consuetudinem bonam, cum aliquam malam.

CAP. uI. N. 7, uox sanguinis; al. uox sanguinis Christi. N. 8, in confessione; al. in confusione. N. 16, dispersionem; al. subiectionem. Ib., meruerint; al. meruerunt, qui superbo regno dominum interfecerunt.

CAP. uII. N. 1, donantur; al. dominantur. N. 3, iubetur, undique; al. iubetur, sic Ecclesia de sanctis construitur, quadratum enim lignorum undique. N. 4, compage firmetur unitatis significatur; Grialius, compage unitatis significetur. N. 5, littere T numerus; Grialius om. T. N. 7, legis autem cor; in Alborn.  notatur, ex originali, lex autem cur. Ib., tricenis; al. triginta; al. trecentis. N. 17, quingentis . . . significatur. Alborn., quingentis transiit usque ad sexcentos significant, id est, anni istius etatis. N. 26, teterrimos; al. improbos, et peccatis teterrimos. N. 34, in diluuio; al. in diluuio separati ab Ecclesia.

CAP. uIII. N. 4, intuentes; al. intrantes. N. 5, preteritorum; al. peccatorum. Ib., prospectat; al. exspectat. N. 7, assertionis; al. assensionis, uel ascentionis. N. 11, impatientie; al. insipientie.

CAP. IX. N. 3, confusione; al. et confessione.

CAP. XI. N. 2, quos ille; al. nisi quos ille. N. 6, nasciturum, etc.; Alborn. quod nasciturum Ecclesie habentis preputium benediceret in Abraham circumcisionis sacerdotium, signatum est.

CAP. XII. N. 9, considens; al. considentibus, quod melius uidetur.

CAP. XIII. N. 4, parentum mutantur nomina; al. ubi parentes mutantur, et nomina.

CAP. XIu. N. 4, habitauerunt; al. predicauerunt.  N. 11, angore; al. rancore, uel languore.

CAP. Xu. N. 3, concremandi; al. concrematuri.

CAP. XuI. N. 2, scire uolo; al. om., et forte melius. N. 3, pulchritudinis; al. pulchritudini, quod magis placet. N. 7, omnes sancti; al. addunt sicut ipse dixit, ita dici. Ib., effabilius; al. affabilibus.

CAP. XuII. N. 3, ueterascerent; al. uesceretur. N. 4, Iudaica, etc.; Alborn. Iudaicam purificationem significabatur defecturam, siue doctrinam eorum carnalem . . . clausam . . . damnatam.

CAP. XuIII. N. 2, et cum iam; al. et cum percuteret, et iam. N. 4, que senecta; al. qua senectute. N. 6, humilitatem; al. humanitatem. N. 7, impietatis; al. pietatis. N. 13, gemina, etc.; al. geminam uite requiem suscipit.

CAP. XIX. N. 1, subter femur meum; al. super femore meo.

CAP. XXI. N. 3, imo quid, etc.; al. imo quid conuenienter  accommodatum est Abraham, et Isaac, sic propheta, etc.

CAP. XXII. N. 3. Paulus; al. Paulus, et ceteri apostoli, uel doctores. N. 6, ingerunt; al. demergunt.

CAP. XXIII. N. 5, excellentissime; al. clementissime. Ib., et religionis, etc.; al. et relicto lumine unitatis Deum neglectum significat. N. 11, ex ore, etc.; al. ex ea populi parte ignorantis benedicitur. Ib., ecce, etc.; al. ecce benedictione promissa, repente maior uenit: expauit. Quod fortasse genuinum est.

CAP. XXIu. N. 5, sublimiter; al. humiliter. N. 7, mundati; al. inundati.

CAP. XXu. N. 2, quarum; al. quare, quod fortasse melius. N. 4, delectationem; Alborn., ex Isidoro, dilectionem. N. 8, furaberis; al. periurabis. N. 11, tendendum; al. contradendum. N. 14, agendi; Alborn., ex Isidoro, angi. N. 16, concitantur; al. cogitantur. N. 21, incerta; al. certamina. N. 28, latius,  etc.; al. ratio non infametur, sed potius glorificetur. N. 30, grauida. Alborn. infirma.

CAP. XXuIII. N. 4, obruatur; al. obsideatur; uel absorbeatur.

CAP. XXIX. N. 5, meror; al. memor; uel terror. N. 17, peruenire; al. peruenire cupiens.

CAP. XXX. N. 7, decoratam; al. deauratam. N. 18, exprimitur, induiturque; al. imprimitur, induitque. N. 25, lauat faciem, etc.; Alborn, lauit faciem suam post fletum, lauit et Christus, ubi baptizatus est.

CAP. XXXI. N. 1, dicente; al. benedicente. N. 5, ferre; al. ostendisse. N. 8, gesta, ipso; Alborn. gesta, et ideo in preteritum non est referendum, ipso. N. 21, ueniant, que reposita sunt ei; al. ueniat, qui mittendus est. N. 27, austeritatem; al. auctoritatem. N. 28, comminuendo; al. comedendo. N. 40, contingere; al. constringere. N. 55, ex cuius ore; Alborn. ex cuius femore. N. 64, conuertetur; al. cum uenerint.



IN EXODUM.


CAP. II. N. 1, attulisset; al. sustulisset.

CAP. Iu. N. 1, preualeat; al. preualeret. In Grialii textu mendum preualat.

CAP. uI. N. 1, ab Aegyptio iniuriam; al. ab Aegypto liberauit, iniuriam.

CAP. uIII. N. 4, uoluitur; al. mouetur.

CAP. XI. N. 1, proficisci; al, producere. N. 3, placere procurant; al. placare curant.

CAP. XII. N. 3, mortem carnis; al. mortem crucis.

CAP. XIu. N. 1, erratica; al. heretica. N. 3, importunis: al. inopportunis. N. 5, cessauerunt; al. cesserunt; uel accesserunt. N. 13, et ignem; al. et ignem, quo debebat depasci spinas et tribulos.

CAP. Xu, N. 3, efferri; al. offerri. Ib., que . . . unitate; al. qui . . . ueritate.

CAP. XuII. N. 2, uersemur; al. uescimur. N. 3, prioribus; al. pecoribus.

CAP. XX. N. 3, perfruentes, etc.; al. fruentes promissam patriam.

 CAP. XXIII. N. 1, predicationes d. misse; al. predicatores d. missi. N. 3, corruptibiles; al. incorruptibile.

CAP. XXIu. N. 2, est scripta; al. scripta occidit.

CAP. XXu. N. 1, extendit; al. extollit; uel ostendit.

CAP. XXuI. N. 2, eo suggerente; al. Euangelio suggerente.

CAP. XXuIII. N. 4, dixit; Alborn. texit.

CAP. XXIX. N. 1, innocentie; al. ignorantie. N. 4, diebus, etc.; al. diebus non est nuntiata operum sanctificatio. N. 9, quibus parcere; al. quomodo aliis prestare.

CAP. XXXI. N. 1, insensibilitatem; al. insensualitatem.

CAP. XXXIu. N. 1, inseparabilem; al. insecabilem.

CAP. XXXuI. N. 4, signacula; al. singula.

 CAP. XXXuII. N. 2, et perfectionis percipimus; al. et bone perfectionis donatur.

CAP. XL. N. 1, ad instar priorum iteratim; al. instar priorum rursus.

CAP. XLII. N. 2, proficiat; al. perferatur; uel proferatur. Ib., indefessa; al. indiuisa.

CAP. XLuI. N. 1, iam porro, etc.; al. erat porro propitiatorium . . . . positum, id est, ipse Christus, etc.

CAP. XLIX. N. 1, ramorum; al. calamorum. N. 3, accenditur; al. ostenditur.

CAP. LIII. N. 1, et legis Decalogum significent; al. significentque fideles populos per complementum mandatorum legis Decalogo seruientes.

CAP. LIu. N. 1, sanctos . . . . . ostenderat; al. perfectionem legis tenentes imaginati sunt.

CAP. Lu. N. 2, habere sancta, etc.; al. sunt, id est, sancta conuersatio esse potest.

CAP. LuI. N. 1, tum preterea; Alborn. thus preterea. N. 3, quod uero, etc.; al. quod uero in ornamento  tabernaculi que. N. 7, carnis; al. caritatis. N. 9, crateres; al. cathedre.

CAP. LIX. N. 3, induitur, castitatem corporis; al. induit, castitatem carnis, N. 4, muniuntur; al. tenentur. N. 10, ereo colore; Alborn. erea claritate. N. 14, eruditur; al. enutritur. Ib., humilitatem; al. humilitatem et castimoniam.



IN LEuITICUM.

CAP. I. N. 2, damnaret: Alborn. dominaret. N. 3, retinemus; al. ostendimus.

CAP. II. N. 1, regnum; al. Testamentum et regnum.

CAP. uI. N. 2, perdomuit; al. perdotauit. N. 4, tertium; al. tertium ex persona Patris. Ib., sociatam; al. sociatam ex persona Patris.

CAP. IX. N. 7, suem; al. porcum suemque. N. 8, mentium; al. corruptionis.

CAP. XI. N. 12, macram; al. tetram; uel acrem.

CAP. XII. N. 1, consecrate; al. uncte. N. 8, legis,  al. infidelitatis legis.

CAP. XIII. N. 1, insignes; al. debiles.

CAP. XuI. N. 6, desectum, etc.; al. desectis, uel amputatis testiculis.



IN NUMEROS.

CAP. II. N. 1, ulteriora; al. interiora.

CAP. XI. N. 1, dissolutio; al. desolatio. N. 2, imminutio; al. immutatio.

CAP. XII. N. 5, colluuie; al. passione. N. 9, exprimitur; al. reprimitur.

CAP. XIII. N. 3, omnes donum; al. eos bonum.

CAP. XIu. N. 2, Christo, etc.; Alborn. Christi Saluatoris Ecclesie congregate ex gentibus.

CAP. Xu. N. 1, calens; al. candens. N. 3, impetum; al. populum. N. 4, florem profert, etc.; al. flores prefert, et folium. N. 13, formaliter; al. figuraliter. N. 16, uenitque; al. uenitque inter uiuos et mortuos. N. 18, ipsum florem; al. ipsum florentem. N. 24, baptismus; al. martyrium. N. 29, combuste; al. combuste, et hyssopi.

 CAP. XXu. N. 1, in Methca; al. in Methca, in excelsum patris admiratus est.

CAP. XXXII. N. 1, non ponuntur; al. componuntur.

CAP. XXXIII. N. 4, effecta est uita; al. effusa est, uitam. N. 5, habemus, etc.; al. amenus enim de hac re preclaram uitam, et fidelissimam uocem. N. 6, in cruce, al. in carne.

CAP. XXXIu. N. 2, Isrel et in locum; al. iehsu in locum.

CAP. XXXuI. N. 3, humilitatem; al. humanitatem.

CAP. XLII. N. 4, prohibuit; al. redarguit. N. 15, repromissionis; al. remissionis. Ib., quia quos, etc.; al. quia post mundi implicamenta occupati.



IN IOSUE.

CAP. XI. N. 1, ministrant; al. ministrant, et seruiunt, et aliquid ueritatis impendunt ad ornatum Ecclesie, etc.

CAP. XuIII. N. 3, retinentur; al. nos retinent. Ib.,  elatio; al. eleuatio.



IN LIBRUM IUDICUM.

CAP. II. N. 3, et breui; al. et suo. N. 4, Dominus, etc.; al. Dominus Deus Isrel: Et tu ascende. N. 5, palo; al. clauo uel palo.

CAP. III. N. 1, deduceret; al. reduceret. N. 3, exureret; al. exueret.

CAP. Iu. N. 3, in manifestatione, etc.; cum manifestationem Christi totus orbis habeat, illa uacuata est.

CAP. u. N. 5, circuiens; al. circumiens. N. 9, a bellica intentione; al. ad bella interdictione. N. 14, prosternerent; al. preseruarent.

CAP. uI. N. 1, utrum; al. si. N. 8, posuit legem; Alborn. plantauit uineam. N. 9, uitem autem, etc.; Alborn. uitis autem Saluatoris nostri typum figurat, ut Euangelium dicit.

CAP. uIII. N. 5, reges ipsi; al. leges ipse.

CAP. IX. N. 2, ad Dominum; al. a Domino.





ORDO RERUM QUAE IN TOMO QUINTO CONTINENTUR.

     DIFFERENTIARUM LIBRI DUO.---Prefatio. 9
    LIBER PRIMUS.---De differentiis uerborum. Ibid.
    LIBER SECUNDUS.---De differentiis rerum. Ibid.
    ALLEGORIAE SACRAE SCRIPTURAE.---Prefatio. 98
    Ex ueteri Testamento. 99
    Ex Nouo Testamento. 115
    DE ORTU ET OBITU PATRUM, etc.---Prefatio. 129
    Ex ueteri Testamento. Ibid.
    Ex Nouo Testamento. 147
    IN LIBROS uETERIS AC NOuI TESTAMENTI PROeMIA. 155
    De Genesi, de Exodo, de Leuitico. 159
    De Numeris, de Deuteronomio. 160
    De Iosue, de libro Iudicum, de libro Ruth., de libro Regum. 161
    De Paralipomenon. 162
    De Psalterio. 163
    De libris Salomonis. 164
    De libro Sapientie, de Ecclesiastico. 165
    De Isaia. 166
    De Ieremia. 167
    De Ezechiele. 168
    De Daniele, de Osee. 169
    De Iele, de Amos. 170
    De Abdia, de Iona. 171
    De Michea, de Nahum, de Habacuc, de Sophonia. 172
    De Aggeo, de Zacaria. 172
    De Malachia, de Esdra, de Machabeis. 174
    De quatuor Euangeliis. 175
    De Epistolis Pauli. 176
    De Epistolis beati Petri. 177
    De Epistola beati Iacobi, de Epistolis beati Ioannis, de Epistola sancti Iude apostoli, de Actibus apostolorum, de Apocalypsi. 178
    LIBER NUMERORUM IN SANCTIS SCRIPTURIS OCCURRENTIUM. 179.---CAPUT PRIMUM. Quid sit numerus. Ibid.---II. De unitate. Ibid.---III. De binario numero.  181.---Iu. De ternario numero. Ibid.---u. De quartenario numero. 183.---uI. De quinario numero. 184.---uII. De senario numero. Ibid.---uIII. De septenario numero. 186.---IX. De octonario numero. 189.---X. De nouenario numero. 190.---XI. De denario numero. Ibid.---XII. De undenario numero. 191.---XIII. De duodenario numero. 192.---XIu. De denario ternario numero. 193.---Xu. De denario quaternario numero. Ibid.---XuI. De quindenario numero. 194.---XuII. De denario senario numero. 195.---XuIII. De duodeuicesimo numero. Ibid.---XIX. De undeuicesimo numero. 196.---XX. De uicenario numero. Ibid.---XXI. De uicesimo quarto numero. Ibid.---XXII. De tricenario numero. 197.---XXIII. De quadragenario numero. Ibid. XXIu.---De quadragesimo sexto numero. 198.---XXu. De quinquagenario numero. 199.---XXuI. De sexagenario numero. Ibid.---XXuII. Statio de sancta Pentecoste. 200.
    DE uETERI ET NOuO TESTAMENTO QUAESTIONES. 201
    QUAESTIONES IN uETUS TESTAMENTUM. 207
    IN GENESIM.---Prefatio.---Ibid.---CAPUT PRIMUM. Premissio operis usque ad expulsionem hominis de paradiso. 209.---II. De operibus sex dierum. 213.---III. De paradisi conditione, uel hominis. 215.---Iu. De preceptis Dei, et consensione serpentis. 218.---u. De peccato primorum hominum siue supplicio. 220.---uI. De Cain et Abel, eorumque progenie. 223.---uII. De arca Ne et diluuio. 229.---uIII. De Ne et benedictionibus eius, maximo minimoque collatis filiis. 235.---IX. De Nemrod gigante et confusione linguarum. 237.---X. De egressu Abrahe a Chaldeis. 238.---XI. De uictoria Abrahe et Melchisedech. 239.---XII. De sacrificio Abrahe et promissione Dei. 240.---XIII. De Agar et circumcisione Abrahe. 242.---XIu. De tribus uiris qui uenerunt ad ilicem Mambre. 243.---Xu. De Sodomis, et Lot, et filiabus eius. 245.---XuI. De Abimelech et Sara. 246.---XuII. De Isaac et Agar. 248.---XuIII De eo, quod obtulit Abraham filium suum. 249.---XIX. De  Isaac et Rebecca. 252.---XX. De Cethura, siue de morte Abrahe. 253.---XXI. Quod Isaac cum Rebecca lusit. Ibid.---XXII. De puteis quos fodit Isaac. 254---XXIII. De Esau et Iacob. 255.---XXIu. De Scala quam in uisione uidit Iacob. 258.---XXu. De Lia, et Rachel, et duabus famulabus. 259.---XXuI. De fuga Iacob et Rachel, que furata est deos patris sui. 264.---XXuII. De lucta Iacob cum Angelo. 266.---XXuIII. De Dina, et partu Rachel, et incestu Ruben. Ibid.---XXIX. De Iuda, quando dormiuit cum nuru sua. 268.---XXX. De historia Ioseph. 271.---XXXI. De benedictionibus patriarcharum. 276.
    IN EXODUM.---Prefatio. 287.---CAPUT PRIMUM. De septuaginta animabus. Ibid.---II De morte Ioseph. Ibid.---III. De afflictione populi. 288.---Iu. De masculorum nece. Ibid.---u. De inuentione Moysi. Ibid.---uI. De occiso Aegyptio. 289.---uII. De igne in rubro. Ibid.---uIII. De uirga in serpentem uersa. 290.---IX. De manu Moysis leprosa. Ibid.---X. De aquis conuersis in sanguinem. 291.---XI. De ingressu Moysis ad Pharaonem. Ibid.---XII. De uirga in draconem uersa. 292.---XIII De obduratione Pharaonis. Ibid.---XIu. De decem plagis. Ibid.---Xu. De pascha. 294.---XuI. De thesauris Aegyptiorum. 295.---XuII. De azymis. Ibid.---XuIII. De columna ignis, et nube. 296.---XIX. De diuisione maris. Ibid.---XX. De cantico. Ibid.---XXI. De aquis amaris. Ibid.---XXII. De duodecim fontibus. Ibid.---XXIII. De cibis alitum et manna. Ibid.---XXIu. De petra uirga percussa. 299.---XXu. De pugna Amalech. Ibid. XXuI.---De cognato Moysis. Ibid.---XXuII. De ascensione Moysis in mortem. 300.---XXuIII. De tonitruis et fulguribus. Ibid.---XXIX. De decem uerbis. 301.---XXX. De duabus tabulis. 303.---XXXI. De lapideis tabulis. Ibid.---XXXII. De altari de terra. 304.---XXXIII. De non sectis lapidibus faciendo. Ibid.---XXXIu. De non ascendo ad id per gradus. Ibid.---XXXu. De Hebreo sex annis seruiente. Ibid.---XXXuI. De talione. 305.---XXXuII De decimis et primitiis offerendis. Ibid.---XXXuIII. De uitulo combusto igni. 306.---XXXIX. De interfectis tribus millibus. 307.---XL. De confractione tabularum. Ibid.---XLI. De quadraginta diebus quos ieiunauit Moyses. 308.---XLII. Quod Dominus Deus dixit ad Moysem: Posteriora mea uidebis. Ibid.---XLIII. De glorificatione Moysis. 309.---XLIu. De edificatione arce. 310.---XLu. De urna aurea, et tabulis, et uirga. 311.---XLuI. De propitiatorio et cherubim. Ibid.---XLuII. De altari. 312.---XLuIII. De mensa. Ibid.---XLIX. De Candelabro et oleo. Ibid.---L. De tabernaculo. 313.---LI. De columnis et earum basibus. Ibid.---LII. De tabulis deauratis. Ibid.---LIII. De decem cortinis. 314.---LIu. De undecim uelis cilicinis. Ibid.---Lu. De oppanso uelo in medio tabernaculi. 315.---LuI. De diuersis donariis ad constructionem tabernaculi. 316.---LuII. De unguento quo perungitur tabernaculum. 318.---LuIII. De incenso composito. Ibid.---LIX. De ueste pontificis. Ibid.
    IN LEuITICUM. 321.---CAPUT PRIMUM. De figuris hostiarum. Ibid.---II. De igne sacrificii. 322.---III. Quod mel in Dei sacrificio non offertur. Ibid.---Iu. Quod sal in omnibus sacrificiis admiscetur. Ibid.---u. Quod in sacrificium oleum offertur. Ibid. uI.---De quatuor generibus principalium oblationum. 323. uII.---De sacrificio eius qui sacramentum protulit, et obliuione transcendit. 324.---uIII. De filiis Aaron exstinctis. 325.---IX. De discretione ciborum. Ibid.---X. De immunditia partuum. 327---XI. De lepris. Ibid.---XII. De sacerdote magno, et cultu eius. 330.---XIII. De sacerdotibus qui non offerunt sacrificium. 332---XIu. De oblatione Aaron et filiorum eius. 333.---Xu. De oblatione pro sacerdotis delicto. Ibid.---XuI. De pecoribus que non offeruntur in sacrificio. 334.---XuII. De ceteris ceremoniis. 335.
    IN NUMEROS.---Prefatio. 339.
    IN DEUTERONOMIUM. 359.---CAPUT PRIMUM. Cur Deuteronomium undecim diebus scriptum. Ibid.---II. De quadraginta annis deserti et uestibus non attritis. Ibid.---III. De non plantando ligno iuxta altare. 360.---Iu. De auferendo preputio ligni pomiferi. Ibid.---u. De non operando in bouis primogenito. 361.---uI. De non arando in boue et asino. Ibid.---uII. De non alligando ore bouis triturantis. 362.---uIII.  De non coquendo hedo in lacte matris. Ibid.---IX. De non induenda ueste ex lana et lino. Ibid.---X. De non accipienda loco pignoris superiore et inferiore mola. 363.---XI. De non abominando Aegyptio. Ibid.---XII. De non habendis diuersis ponderibus. 364.---XIII. De testibus. Ibid.---XIu. De uxore fratris accipienda. 365.---Xu. De formidoloso et pauido. Ibid.---XuI. De septem gentium interemptione. 366.---XuII. Cur Abrahe loquens decem gentes, non septem, dinumerauerit Deus. 367.---XuIII. De muliere decora capta in bello. Ibid.---XIX. De securi manum fugienti. 369.---XX. De pollutione somnii nocturni. Ibid.---XXI. De paxillo egredientis ad requisita. 370.---XXII. De quadraginta flagellis. Ibid.
    IN IOSUE. 371.---CAPUT PRIMUM. De morte Moysi et principatu Iesu Naue. Ibid.---II. De duobus exploratoribus, et Raab meretrice. Ibid.---III. De transitu arce et diuisione Iordanis. Ibid. Iu.---De duabus semis tribubus precedentibus. 372.---u. De duodecim lapidibus. 373.---uI. De circumcisione secunda. Ibid.---uII. De excidio Iericho, et Raab saluatione. 374.---uIII. De furto Achan. Ibid.---IX. De constructione altaris. 375.---X. De benedictionibus et maledictionibus. 376.---XI. De Gabaonitis. Ibid.---XII. De prelio in Gabaon. 377.---XIII. De exstinctis gentibus et terre diuisione. Ibid.---XIu. De diuisione terre. Ibid.---Xu. Quod leuite non acceperunt hereditatem. 378. XuI.---Quod habitacula leuitarum per omnes tribus decernuntur. Ibid.---XuII. Quod quadraginta duas urbes accipiunt leuite. 379.---XuIII. De Chananeo populo non exstincto. Ibid.
    IN LIBRUM IUDICUM. Ibid.---CAPUT PRIMUM. De seruitute populi et liberatione. Ibid.---II. De Debbora et Iahel. 380.---III. De Gedeon et eius sacrificio. 381.---Iu. De uellere et arca. 382.---u. De pretio Gedeon cum trecentis. 383.---uI. De Abimelech. 386.---uII. De Iephte et filia. 388.---uIII. De Samson. 389.---IX. De Ruth. 390.
    IN REGUM PRIMUM. 391.---CAPUT PRIMUM. De natiuitate Samuelis. Ibid.---II. De propheta ad Heli designato. 393.---III. De arce captiuitate. 395.---Iu. De sacrificio Samuelis, et lapide adiutorii. 396. u.---De unctione Saul. 397.---uI. De ieiunio indicto a Saule. Ibid.---uII. De Agag rege seruato. Ibid.---uIII. De abreptione Saulis a spiritu nequam. 398---IX. De unctione Dauid. Ibid.---X. De certamine Dauid cum Goliath. 399.---XI. De connubio Michol filie Saul. 400.---XII. De Dauid repellente cithara spiritum. 401.---XIII. De insidiis Saul contra Dauid. Ibid.---XIu. De insidiatoribus prophetantibus. 402.---Xu. De Dauid et Abimelech. 403.---XuI. De Dauid et rege Achis. Ibid.---XuII. De chlamyde Saulis precisa a Dauid. 404.---XuIII. De hasta ablata Sauli a Dauid. 406.---XIX. De pugna Dauid cum Amalechitis. Ibid.---XX. De Saule pythonissam consulente. 407.---XXI. De morte Saulis et Ionathe. 410.
    IN REGUM SECUNDUM. Ibid.---CAPUT PRIMUM. Ne Dauid templum edificet. Ibid.---II. De peccato Dauid in Bethsabee. 411.---III. De Absalom. 412.---Iu. Quod Dauid sitiens noluit bibere de aqua cisterne Bethlehem. 413.---u. De psalmo XuII. 414.---uI. De catalogo uirorum fortium. Ibid.
    IN REGUM TERTIUM. Ibid.---CAPUT PRIMUM. De Salomone. Ibid. II.---De templi edificatione. 415.---III. De sapientia Salomonis. Ibid.---Iu. De iudicio Salomonis. Ibid.---u. De regina Austri. 417.---uI. De ceteris operibus Salomonis. Ibid.---uII. De diuisione decem tribuum. 418.---uIII. De Elia et uirtutibus eius. Ibid.
    IN REGUM QUARTUM. 419.---CAPUT PRIMUM. De duobus quinquagenariis combustis. Ibid.---II. De Eliseo, et aquis sanatis. Ibid.---III. De paruulis maledictis. Ibid.---Iu. De mortuo resuscitato. 420.---u. De ferro exsiliente e flumine. Ibid.---uI. De additione Xu annorum Ezechie. Ibid.---uII. De diuitiis Chaldeis ostensis. 422.
    IN ESDRAM. Ibid.---CAPUT PRIMUM. De LX annis captiuitatis. Ibid.---II. De uasis Babyloniam deportatis. 423.---II. De reditu populi in Ierusalem. 424.
    DE MACHABAEIS. Ibid.
    Appendix ad libros regum. 425
    uarie lectiones. 433





[OPERA OMNIA S. ISIDORI.]





SANCTI ISIDORI HISPALENSIS EPISCOPI DE FIDE CATHOLICA EX uETERI ET NOuO TESTAMENTO CONTRA IUDAEOS AD FLORENTINAM SOROREM SUAM. 



Epistola dedicatoria. Sancte sorori Florentine Isidorus. [3Kb]

1. Quedam, que diuersis temporibus in ueteris Testamenti libris prenuntiata sunt de natiuitate Domini et Saluatoris nostri secundum diuinitatem, uel de incorporatione eius, de passione quoque, et morte, siue de resurrectione, regno atque iudicio, pro uiribus scientie ex innumerabilibus pauca proferenda putaui, 2 ut prophetarum auctoritas fidei gratiam firmet, et infidelium Iudeorum imperitiam probet. Hec ergo, sancta soror, te petente, ob edificatunem studii tui tibi dicaui, ut qua consorte perfruor sanguinis, coheredem faciam et mei laboris.



LIBER PRIMUS.



CAPUT I. Quod Christus a Deo Patre genitus est.


[1Kb] 1. Iudei nefaria incredulitate Christum Dei Filium abnegantes, impii, duricordes, prophetis ueteribus increduli, nouis obstrusi, aduentum Christi malunt ignorare, quam nosse; negare, quam credere. Quem enim uenturum accipiunt, uenisse iam nolunt. Quem resurrecturum legunt, resurrexisse non credunt.

[1Kb] 2. Sed ideo ista non intelligere se fingunt, quia  sacrilegio suo hec impleta cognoscunt. Ad quorum  refellendam perfidiam quedam ex ueteri Testamento aggregauimus testimonia, quibus Christum gentium ab omnipotente Patre cognoscant, ipso testante: Tecum principium in die uirtutis tue, in splendoribus sanctorum, ex utero ante luciferum genui te. . Ex utero itaque, id est, ex illa intima et incomprehensibili Patris substantia, siue ex illo diuino atque immenso paterni pectoris arcano, quo Pater genitor de corde bonum eructat uerbum.

 3. Sicut et ipse alias ait: Eructauit cor meum uerbum  bonum . Atque alibi ipse Pater sic dixit: Filius meus es tu, ego hodie genui te . 3 Quod non est dictum Dauid, neque ulli sequentium regum. Nam ibi additur: Pete a me, et dabo tibi gentes hereditatem tuam, et possessionem tuam terminos terre. Quod neque Dauid, neque genti Hebreorum concessum est, nisi tantummodo Christo, cuius nomen est per omnes gentes diffusum, cui et reges obediunt, et gentes seruiunt, sicut et alibi de eo scriptum est: Adorabunt eum omnes reges terre, omnes gentes seruient ei .

[24Kb] 4. Item Salomon, dum Patris nomen mysteriumque natiuitatis Christi secundum deitatem uellet agnoscere, his uerbis intonat in Prouerbiis dicens: Quis ascendit in celum, atque descendit? quis colligauit  aquas, quasi in uestimento? quis suscitauit omnes terminos terre? quod nomen est eius, aut quod nomen filii eius, si nosti? .

[1Kb] 5. Hunc Filium Dei in Daniele rex ille impius aspiciens, dixit: Ecce ego uideo uiros quatuor solutos, et ambulantes in medio ignis, et nichil corruptionis in eis est, et species quarti similis Filio Dei ; quem fideliter credimus, nec ullatenus dubitamus Dominum Saluatorem [Figure: [Character] 1Kb] esse. Sed obiicitur quod in Daniele iste Filius Dei superius etiam angelus nominatur . Assentio. Nam et Christus Filius Dei angelus dicitur. Sic enim ait propheta de ipso: ueniet ad templum sanctum suum dominator, quem uos queritis, et angelus Testamenti, quem uos desideratis .

 [1Kb] 6. Christus enim in eo quod a Patre genitus est, Filius Dei uocatur; in eo uero, quod sepe a Patre missus ad annuntiandum patribus legitur, angelus nominatur. De quo etiam ipse Pater ad legislatorem ita protestatur, dicens: Ecce mitto angelum meum, qui precedat, et custodiat te in uia, et introducat in locum quem paraui; obserua eum, et audi uocem eius, nec contemnendum putes, quia non dimittet, cum peccaueris, et est nomen meum in illo .

 4 [2Kb] 7. Quis est ergo iste angelus cui Deus et potestatem suam dedit et nomen? Quod si dicitur: aliqua alia est potestas angelica, hoc nefas est credere. Quis enim in nubibus equabitur Domino, aut quis similis erit Deo inter filios Dei ? Qui enim non equatur natura, non potest equari et nomine. Ipse est enim Filius, qui semper a Patre missus uisibiliter apparebat hominibus. Ex ipsa ergo missione recte angelus nuncupatur. Isaias autem apertius Filium a Deo genitum confirmans, ita annuntiat: uox Domini reddentis retributionem inimicis suis , ipsis uidelicet, qui non credunt, Iudeis: Antequam parturiret, peperit; et antequam ueniret partus eius, peperit masculum .

[1Kb] 8. Quasi aperte diceret: antequam Christum uirgo  parturiret in carne, generauit filium [Figure: [Character] 1Kb] in diuinitate Pater, et antequam tempus uirginis parturiendi ueniret, genuit eum sine tempore Pater. Unde inferius ait: Quis audiuit unquam tale? aut quis uidit huic simile ? Reuera, quia nichil tale in hominibus accidit, aut quidpiam simile, et post hec subiungit: Nunquid qui alios parere facio, ipse non pariam? dicit Dominus; et qui generationem ceteris tribuo, sterilis ero? ait Dominus . Quibus omnibus testimoniis cogendus est infidelis, ut eligat sibi de duobus, aut Christum Filium Dei credere, aut mendaces putare prophetas, qui ista cecinerunt.



5 CAPUT II. Quod Christus ante secula ineffabiliter a Patre genitus est.


[3Kb] 1. Quod si queritur, quando, uel quomodo, Pater Filium genuerit, respondetur: Cur queritur tempus, quando sit Dei Filius genitus, dum sit sua natiuitate eternus? sicut scriptum est de eo: Egressus eius a principio a diebus eternitatis . Et iterum: Ante solem permanet nomen eius, et ante lunam sedes eius .

 [1Kb] 2. Sed et Pater eumdem ante luciferum, id est, ante omnia tempora genuisse testatur, quod et ipse Filius Dei, uerbum, uirtus et sapientia, de sua natiuitate confirmat, dicens: Necdum erant abyssi, et ego iam conceptus eram, necdum fontes aquarum eruperant, necdum montes graui mole constiterant, ante colles ego parturiebar; adhuc terram non fecerat, et flumina, et cardines orbis terre: quando preparabat celos, aderam; quando certa lege et gyro uallabat abyssos; quando appendebat fundamenta terre, cum eo eram, cuncta componens .

6 [1Kb] 3. Tali igitur auctoritate ante omnia secula Fiius a Patre genitus esse declaratur, quando a Patre per illum cuncta creata esse noscuntur. Illud denuo queritur, quomodo idem sit genitus, dum sacre  natiuitatis eius arcana nec Apostolus dicit, nec propheta comperit, nec angelus sciuit, nec creatura cognouit, Isaia testante, qui dicit: Generationem eius quis enarrabit ? Idcirco si eius natiuitas a propheta non potuit enarrari, quis profitebitur nosse quomodo Filius potuit a Patre generari?

4. Hinc est illud in libro Iob: Sapientiam  unde inuenies? latet enim ab oculis hominum, et a uolucribus celi absconsa est ; id est, etiam ipsis angelis incognita. Item ibi: Radix sapientie cui reuelata est ? origo scilicet Filii Dei. Ideoque quod etiam super angelorum intelligentiam atque scientiam est, quis hominum potest narrare?

 5. Scire autem manifestum est solum Patrem quomodo genueruit Filium, et Filium, quomodo sit genitus a Patre. Siquidem et gignendi Filii queritur  ratio, eo quod Filius non nisi ex duobus nascatur; habeat, inquam, sibi huiusmodi generis ortum conditio caduca mortalium; Christus enim ex Patre ita emicuit, ut splendor a lumine, ut uerbum ab ore, ut sapientia ex corde.



CAPUT III. Quia Christus Deus et Dominus est.

[1Kb] 1. Post declaratum Christi diuine natiuitatis mysterium, deinde, quia idem Deus et Dominus est, exemplis sanctarum Scripturarum 7 adhibitis demonstremus. Si Christus Deus non est, cui dicitur in Psalmis: Sedes tua, Deus, in seculum seculi, uirgo equitatis, uirga regni tui; dilexisti iustitiam, et odisti iniquitatem, propterea unxit te, Deus, Deus tuus oleo  letitie, pre consortibus tuis ?

2. Quis est igitur iste Deus unctus a Deo? Respondeant nobis [Figure: [Character] 1Kb] Iudei. Ecce Deus unctus a Deo dicitur, et utique Christus ipsa unctione monstratur, cum Deus unctus insinuatur. Dum enim audis Deum unctum, intellige Christum; Christus enim a chrismate, id est, ab unctione uocatur. Hunc Christum sub persona Cyri regis Persarum per Isaiam Pater Deum et Dominum esse testatur, dicens: Hec dicit Dominus Christo meo Cyro, cuius apprehendi dexteram, ut subiiciam ante faciem eius gentes, et dorsa regum uertam, et aperiam ante eum ianuas, et porte non claudentur. Ego ante te ibo, et gloriosos terre humiliabo. Portas ereas conteram, et uectes ferreos confringam, et dabo tibi thesauros absconditos, et arcana  secretorum, ut scias quia ego Dominus, qui uoco nomen tuum, Deus Isrel .

[47Kb] 3. In persona enim Cyri Christus est prophetatus;  ubi ei subiugate sunt gentes in fide, et regna. Preterea, quia nullus in regno Isrel Cyrus est dictus. Quod si de Cyro Persarum rege quis hoc crediderit prophetatum, absurdum et profanum esse cognoscat 8 ut homo impius et idololatrie deditus, Christus, et Deus, et Dominus nuncupetur. Unde et in translatione LXX non habetur Christo meo Cyro. Sed Hec dicit Dominus Christo meo Domino. Quod in persona specialiter Christi Domini nostri accipitur.

4. Si Christus Deus non est, dicant Iudei nobis quem sit affatus Deus in Genesi, cum diceret: Faciamus hominem ad imaginem, et similitudinem nostram? Sic enim subiungitur: Et creauit Deus hominem ad imaginem suam; ad imaginem Dei creauit illum . Querant ergo quis Deus creauit,  aut ad cuius Dei imaginem condidit hominem quem creauit?

[2Kb] 5. Quod si respondeant, ad angelorum. Num angelus equalem cum Deo habet imaginem, dum multum distet imago creature ab eo qui creauit? aut nunquid angelus cum Deo potuit facere hominem? quod ita existimare magne dementie est. Cui ergo dicitur? aut ad cuius imaginem conditus homo creditur, nisi ad eius, cui una imago cum Deo est, et unicum nomen diuinitatis est?

9 [1Kb] 6. Item si Christus Dominus non est, quis Dominus pluit in Sodomis ignem a Domino? Sic enim ait in Genesi: Et pluit Dominus super Sodomam, et Gomorrham sulphur, et ignem a Domino . In qua sententia nemo dubitat secundam esse  personam. Nam quis est ille Dominus a Domino, nisi  procul dubio Filius a Patre, qui semper ab eodem Patre missus descendere solitus est et ascendere? Quo testimonio et deitas, et distinctio personarum Patris et Filii luce clarius demonstratur.

7. Item si Christus Dominus non est, de quo dixit Dauid in psalmo: Dixit Dominus Domino meo: Sede a dextris meis, donec ponam inimicos tuos scabellum pedum tuorum ? Qui dum idem Christus secundum carnem sit filius Dauid, in spiritu tamen Dominus eius, et Deus est. Si Christus Dominus non est, de quo ait Dauid in libris Regum: Dixit uir, cui constitutum est de Christo Dei Iacob, egregius psalmista Isrel: Spiritus Domini locutus est per me, et sermo eius per linguam meam ?

8. Item si Christus Dominus non est, quis est ille  Dominus exercituum, qui a Domino exercituum mittitur, ipso dicente in Zacaria: Hec dicit Dominus Deus exercituum, post gloriam misit me ad gentes, que expoliauerunt uos. Qui enim tetigerit uos, tanget pupillam oculi eius. Quia ecce leuabo manum meam super eos, et erunt preda iis qui seruiebant sibi, et cognoscetis quia Dominus exercituum misit me ?

[1Kb] 9. uide nunc cuius sit hec uox, nisi Saluatoris, quia omnipotens Deus a Patre omnipotente missum se esse testatur. Missus est autem ad gentes, post gloriam Deitatis, quam habuit apud Patrem, quando exinaniuit semetipsum, et formam serui accipiens factus est obediens usque ad mortem .

Qui etiam in sequentibus loquitur, dicens: Lauda,  et letare, filia Sion, quia ecce ego uenio, 10 et habitabo  in medio tui, dicit Dominus, et applicabuntur gentes multe ad Dominum in die illa, et erunt mihi in populum, et habitabo in medio tui, et scies quia Dominus exercituum misit me ad te .

[2Kb] 10. Quis est igitur iste Dominus exercituum a Domino exercituum missus, nisi idem Dominus iehsu Christus? Superest de Spiritu sancto, de cuius deitate sic ait Iacob: Et quia spiritus Dei est, spiritus Domini fecit me, et spiraculum omnipotentis uiuificauit me, ecce et me, sicut et te, fecit Deus . De quo enim dixerat: Spiritus Domini fecit me, de eo rursus adiecit: Ecce et me, sicut et te, fecit Deus, ut eumdem Spiritum ostenderet esse Deum.



CAPUT Iu. De Trinitatis significantia.

 [1Kb] 1. Patet ueteris Testamenti apicibus, Patrem, et Filium, et Spiritum sanctum esse Deum. Sed hinc isti Filium, et Spiritum sanctum non reputant esse Deum, eo quod in monte Sina uocem Dei intonantis audierunt: Audi, Isrel, Dominus Deus tuus, Deus 11 unus est ; ignorantes in Trinitate unum esse Deum, Patrem, Filium, et Spiritum sanctum, nec tres deos, sed in tribus personis unum nomen indiuidue maiestatis.

[1Kb] 2. Queramus ergo in Scripturis ueteris Testamenti eamdem Trinitatem. In libro quippe secundo Regum ita scriptum est: Dixit Dauid filius Isai. Dixit uir, cui constitutum est de Christo Dei Iacob, egregius psalmista Isrel: Spiritus Domini locutus est per me, et sermo eius per linguam meam. Quis autem  esset, adiecit: Deus Isrel mihi locutus est, fortis Isrel, dominator hominum iustus .

3. Dicendo enim Christum Dei Iacob, et Filium, et Patrem ostendit. Item dicendo: Spiritus Domini locutus est per me, Spiritum sanctum euidenter aperuit. Idem quoque in Psalmis: uerbo, inquit, Domini celi firmati sunt, et spiritu oris eius omnis uirtus eorum  ; in persona enim Domini Patrem accipimus; in uerbo Filium credimus; in spiritu oris eius Spiritum sanctum intelligimus. Quo testimonio et Trinitatis numerus, et communio cooperationis ostenditur.

[1Kb] 4. Sic et in consequentibus idem propheta ait: Mittet uerbum suum, et liquefaciet ea; flabit Spiritus eius, et fluent aque . Ecce tria, Pater qui mittit, et uerbum quod mittitur, et Spiritus eius qui flat. Nam et cum dicitur in Genesi: In principio fecit Deus celum et terram, et spiritus Dei ferebatur super aquas , ibi in Dei uocabulo Pater intelligitur; in principio Filius agnoscitur, qui dicit: In capite libri scriptum est de me, ut faciam uoluntatem tuam ; quia dixit Deus, et fecit Deus;  in eo uero qui superferebatur aquis, Spiritus sanctus significatur.

5. Nam et cum ibi dicit Deus: Faciamus hominem ad imaginem 12 et similitudinem nostram , per pluralitatem personarum patens significatio Trinitatis est. Ubi tamen, ut unitatem deitatis ostenderet, confestim admonet, dicens: Fecit Deus hominem ad imaginem et similitudinem suam. Et cum dicit idem Deus: Ecce Adam factus est quasi unus ex nobis, ipsa pluralitas personarum Trinitatis demonstrat mysterium.

[1Kb] 6. Cuius Trinitatis sacramentum et Aggeus propheta ita aperuit, ex persona Domini dicens: Spiritus meus erit in medio uestri . Ecce Deus qui loquitur, ecce Spiritus eius; post hec de tertia  persona, id est, de Filio, ita subiecit: Quia ecce ego commouebo celum et terram, et ueniet desideratus cunctis gentibus.

7. In Isaia quoque sub propria persona cuiusque distinctio Trinitatis, dicente eodem Filio, ita ostenditur: Ego primus, et ego nouissimus; manus quoque mea fundauit terram, et dextra mea mensa est celos  . Non a principio in abscondito locutus sum; ex tempore antequam fieret, ibi eram; et consequenter adiecit: Et nunc Dominus Deus meus misit me, et Spiritus eius. Ecce due persone, Dominus et Spiritus eius, qui mittunt, et tertia persona eiusdem Domini, qui mittitur.

8. Item alibi per eumdem prophetam Trinitatis sic demonstratur significantia. Ecce, inquit, puer meus, suscipiam eum, dilectus meus, complacuit sibi in illo anima mea, dedi spiritum meum super eum . Pater Filium dilectum puerum uocat, super quem dedit spiritum suum. De quo Dominus iehsu Christus propria uoce testatur: Spiritus Domini super me.

9. Alio quoque in loco idem Isaias totam Trinitatem  in digitorum numero comprehendens, sic predicat, dicens: Quis mensus est pugillo aquas, et celos palmo quis ponderauit? quis appendit tribus digitis molem terre ? In tribus quippe digitis propheta trinam diuine omnipotentie equalitatem sub quadam mysterii lance librauit, et ex parilitate uirtutis cooperationem potentie, et unitatem substantie, que una eademque in Trinitate est, in tribus digitis declarauit.

10. Cuius Trinitatis mysterium alias se cognouisse testatur idem propheta, dicendo: uidi Dominum sedentem super solium excelsum, Seraphim stabant super illud, sex ale uni, et sex ale alteri, 13 duabus uelabant faciem eius, et duabus uelabant pedes eius, et duabus uolabant ; quem ut trinum in  personis ostenderet, et unum in diuinitate monstraret, sequenter ait: Et clamabant alter ad alterum, et dicebant: Sanctus, Sanctus, Sanctus, Dominus exercituum; plena est omnis terra gloria eius.

[2Kb] 11. Ecce trinam sanctificationem sub una confessione celestis persultat exercitus: unam gloriam Trinitatis Seraphim trina repetitione proclamant. Nam quid ter Sanctus indicat, nisi eiusdem trine Omnipotentie gloria demonstrata est in deitate trium personarum significatio? Non autem sicut tres persone, ita et tres dii credendi sunt, sed in eis personis  una diuinitas predicanda est secundum Moysi sententiam dicentis: Audi, Isrel, Deus, Deus tuus, Deus unus est . Et iterum: Ego sum Deus, et preter me non est alius .

12. Sed contra hec obiicit perniciosa Iudeorum perfidia, dicens: Si Pater Deus est, et Filius Deus est; ergo duo dii sunt, et non unus Deus. Pro me ergo audiant Isaiam, utramque personam unum Deum dicentem: Tu es Deus, et in te est Deus. In eo enim quod dicit: Tu es Deus, Patrem ostendit; in eo uero quod subiecit: In te est Deus, Filium declarauit.

13. Sed tamen, ut eumdem Patrem et Filium unum Deum ostenderet, subiecit: Non est absque te Deus, uere tu es absconsus Deus, Deus Isrel. Alias quoque unitum nomen Patris et Filii comprobatur, ipso  Patre ad legislatorem Moysen ita testante: Attende illi, et ne inobediens ei fueris; est enim nomen meum in illo.



14 CAPUT u. Quia Filius Dei, Deus, homo factus est.

[1Kb] 1. Hucusque mysterium celestis natiuitatis in Christo, et significantiam diuine Trinitatis ostendimus. Dehinc Scripture auctoritate eumdem Filium Dei natum in carne monstremus, manifestantes primum, quia idem Filius Dei propter nostram salutem incarnatus, et homo factus est. Sic enim de eo predicat Isaias: Paruulus, inquit, natus est nobis, et filius datus est nobis, et factus est principatus eius super humerum eius, et uocabitur nomen eius admirabilis, consiliarius, Deus fortis, pater futuri seculi, princeps  pacis; multiplicabitur eius imperium, et pacis eius non erit finis .

2. Paruulus enim Christus, quia homo; et natus est nobis, non sibi; quod enim homo factus est, nobis profecit, et ideo nobis natus est. Filius autem datus est nobis: cuius, nisi Dei Filius? principatus eius super humerum eius: siue quia crucem propriis humeris ipse portauit: siue quia titulum regni super humeros et caput eius Pilatus scripsit.

[2Kb] 3. Erubescant itaque impii Iudei, et agnoscant uocari Christum Filium Dei uiui natum, et per assumptionem  corporis paruulum factum, de quo Dauid ait: Minuisti eum paulo minus ab angelis, quia, dum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens . 15 Ad quem dum Pater in Psalmis de illa eterna natiuitate diceret: Ex utero ante Luciferum genui te , rursum futuram eius in carne natiuitatem ostendens, subiecit, dicens: Et quasi de uulua orietur tibi ros adolescentie tue.

[1Kb] 4. Hanc incorporationem Filii Dei et Spiritus sanctus in Psalmis ita prenuntiauit, dicens: Ad Sion autem dicetur, uir et uir natus est in ea, et ipse fundauit eam Excelsus. Ecce qui nascitur in Sion, et qui in ipsa ciuitate factus est humillimus, ipse est  qui fundauit eam Excelsus; et quia idem est Dominus, sequitur: Dominus numerauit, scribens populis, iste natus est ibi. Quis est iste? uir scilicet, et excelsus, et Dominus. uir, quia homo factus est. Excelsus, quia eum supra se celi et angeli suscipiunt. Dominus, quia cuncte celi terreque creature illi deseruiunt.

5. uerum quoties inimici Christi omnem hanc prophetiam natiuitatis eius audiunt, conclusi, dum non habeant quod proponant, argumentantur, dicentes necdum uenisse Christum, de quo hec omnia ora prophetarum presaga cecinerunt. Queramus ergo tempus natiuitatis Christi, utrum iam aduenerit, an uenturus adhuc exspectetur? In Daniele igitur tempus aduentus eius certissime ostenditur, et  anni numerantur, et manifesta signa eius pronuntiantur, et post aduentum eius et mortem futura Iudeorum excidia ibi certissime manifestantur.

[1Kb] 6. Sic enim ait ad eum angelus: Daniel, aduerte sermonem, et intellige uisionem. Septuaginta hebdomade abbreuiate sunt super populum tuum, et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio, et prophetia, 16 et ungatur sanctus sanctorum . Que scilicet septuaginta hebdomade si a tempore Danielis enumerentur, procul dubio Sanctus sanctorum Dominus iehsu Christus olim uenisse cognoscitur.

7. Hebdomada namque in sacris eloquiis septem annis terminatur, dicente Domino ad Moysen: Numerabis  tibi septem hebdomadas annorum , id est septies septem, qui simul faciunt annos quadraginta nouem. Similiter septies septuaginta  fiunt quadriginti nonaginta. Ideo tot annos fuisse credendum est a Daniele usque ad Christum. A tempore itaque Danielis prophete usque ad presens tempus plus quam centum quadraginta hebdomade enumerantur. Ideoque iam aduenit Christus, quem annuntiabat sermo propheticus.

8. Post septuaginta enim hebdomadas et natus et passus ostenditur Christus, et ciuitatem Ierusalem in exterminationem fuisse, et sacrificium, unctionemque cessasse. Sic enim subiecit idem propheta: Et occidetur Christus, et ciuitatem, et sanctuarium dissipabit populus cum duce uenturo, et finis eius uastitas, et post finem belli statuta desolatio. Post passionem igitur Christi uenit Titus, et debellauit Iudeos, et destruxit urbem, et templum, et cessauerunt libamina  et sacrificia. Que ultra illic celebrari non potuerunt. Ut impleretur quod fuerat ante a propheta predictum.

[1Kb] 9. Sed, o duritia cordis Iudaici! quia ipsi Christum interemerunt, inde eum adhuc uenisse non credunt. Probauimus Dominum nostrum Iesum Christum secundum carnem iam natum fuisse. Sed adiicit incredulus cur in carne uenit? Audi ergo causam. Deus cum hominem fecisset, summa beatitudine preditum, et diuine imaginis decore ornatum, posuit eum in paradiso, ut esset Deo subiectus, et ceteris creaturis prelatus.

[1Kb] 10. Ille autem rebellis effectus, contempta diuinitate, interdictum uiolauit preceptum: quem proiectum ob superbiam Deus non occidit, sed exsulem paradiso fecit, exspectans ut per penitentiam reparari  posset ad ueniam; et cum ille non reuocaretur ad uiam uirtutis, dedit legem per Moysen, ut uel per ipsam reuerteretur ad amorem Dei, et operationem iustitie. Sed cum ne hanc quidem contumax et incredulus custodiret, uenit tandem 17 Filius Dei, et corpus humanum assumpsit, ut dum uideretur, crederetur; omissisque mundus demonum simulacris reconciliaretur gratie Conditoris.

[1Kb] 11. Hec est causa natiuitatis Christi, quem Iudei, etsi patiantur natum, scandalizantur tamen crucifixum et mortuum: non intelligentes quia sicut propter redemptionem mundi illum decuit nasci, ita et pati oportuit, cuius passionem et mortem in suo loco Scripturarum testimoniis approbabimus. Nunc uero sequamur debitum ordinem, et cuius demonstrata  est post gloriam deitatis humana natiuitas, demonstretur et genus, et patria incipientes primum de nomine eius loqui.



CAPUT uI. De nomine Iesu.


[34Kb] 1. Prima enim appellatio nominis Iesu inuenitur in figura Domini nostri Iesu Christi antea predicata. Nam Auses quidam, qui Naue filius nominabatur, a Moyse iehsu cognominatur . Hic post obitum Moysi dux effectus principatum obtinuit, et terram promissionis hereditate distribuit. Mutatio nominis quid significabat, nisi quia defuncto Moyse, id est, defuncta lege, et legali precepto cessante, dux nobis Dominus iehsu Christus erat futurus, qui nos per Iordanis fluenta, id est, per gratiam baptismi sanctificatos, et omnibus uitiorum generibus expulsis, uel angelorum malorum hostibus effugatis, perduceret ad terram celestis 18 repromissionis,  melle, et lacte manantem, id est, uite eterne possessionem, qua nichil dulcius?

[1Kb] 2. Ideo enim uir ille huius sacramenti imaginem suscepit, ut iehsu nominaretur, ad significandum illum uerum Iesum, de quo in Psalmis scriptum est: uenite, exsultemus Domino, iubilemus Deo salutari , id est, Iesu patri nostro. Ubi ostenditur Dominum et Deum esse Iesum, de quo et alibi in Psalmis: Quia placet sibi Dominus in populo suo, et exaltabit mansuetos in Iesu. Hec enim in Hebreo sic habentur. [Figure: [Character] 1Kb] De quo apertius Habacuc intonat dicens: Ego gaudebo in Domino, et exsultabo in Deo Iesu meo .



CAPUT uII. Christus ex semine Abrahe secundum carnem fuit.


[1Kb] 1. Quod autem ex semine Abrahe futurus esset Dominus iehsu Christus, Genesis ostendit, dicente Abraham ad puerum suum: Pone manum tuam sub  femore meo, et iura per Deum celi . Quo uerbo Christum Deum celi de genere suo testabatur in carne esse uenturum. Per femur enim genus intelligitur; significabatur enim de semine Abrahe futurum in carne Deum celi: de quo semine per Isaac facta fuerat ei a Domino repromissio. In semine, inquit, tuo benedicentur omnes gentes , id est, 19 in Christo, de quo Psalmista ait: Et benedicentur in eo omnes tribus terre, omnes gentes magnificabunt eum .

2. De hoc semine, et per [Figure: [Character] 1Kb] eumdem Isaiam uox Domini loquitur: Educam, inquit, de Iacob semen, et de Iuda possidentes montes meos . De quo alibi idem propheta: Nisi Dominus Sabaoth, reliquisset nobis semen, quasi Sodoma fuissemus, et  quasi Gomorrha similes facti essemus .



CAPUT uIII. De tribu Iuda ortus est Christus.

[15Kb] 1. Et quia de tribu Iuda secundum carnem Christus exspectandus esset, Iacob patriarcha significat, dicens: Non deficiet princeps ex Iuda, nec dux de femoribus eius, donec ueniat qui mittendus est. Et ipse erit exspectatio gentium . Certum est enim, usque ad ortum Christi non defuisse principes populi Iudeorum ex genere Iuda, nec duces de femoribus eius usque ad Herodem alienigenam regem, qui per ambitionem regni irrepserat potestatem.

[2Kb] 2. Statim enim ut hoc factum est, et defecit dux ex semine Iude, aduenit ille qui mittendus erat, quem gentes et populi exspectabant. Iudei autem  peruicacia impudice frontis dicunt nondum esse id tempus expletum, mentientes nescio quem regem 20 ex genere Iude in extremis Orientis partibus regnum tenere.

 3. Nec attendunt, mente cecati, simulationis sue mendacium detegi, quia iam sicut nullum templum, nullum altare, nullum sacrificium, ita nullus rex, nullus sacerdos remansit Iudeis; neque enim mendax esse potest Osee propheta, qui dicit: Sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Que omnia quis non uideat nunc in ipsis esse completa?



CAPUT IX. Quia de stirpe Dauid natus est Christus.

[1Kb] 1. Ecce ex qua tribu nasciturus est Christus docemur. Ex Dauid autem stirpe secundum carnem futurus esse per Spiritum sanctum ita prenuntiatus est in Psalmis: Iurauit Dominus Dauid ueritatem,  et non frustrabitur eum, de fructu uentris tui ponam super sedem tuam . [Figure: [Character] 1Kb] Et iterum: Semel iuraui in sancto meo, si Dauid mentiar, semen eius in eternum manebit, et thronus eius, sicut sol in conspectu meo, et sicut luna perfecta in eternum, et testis in celo fidelis .

2. Item in libro Paralipomenon: Et factum est uerbum Domini ad Nathan, dicens: uade, et dic seruo meo Dauid: Hec dicit Dominus: Annuntio tibi quod edificaturus sit domum tibi Dominus, cumque impleueris dies tuos, ut uadas ad patres tuos, suscitabo semen tuum post te, quod erit de filiis tuis, et stabiliam regnum eius, ipse edificabit mihi domum, et firmabo solium eius usque in eternum. Ego ero ei in patrem, et ipse erit mihi in filium, et misericordiam meam non  auferam ab eo, sicut abstuli ab eo qui ante te fuit, et statuam eum in domo mea, et in regno meo usque in sempiternum: et thronus eius erit firmissimus in perpetuum .

21 [1Kb] 3. Hec omnia quisquis in Salomone putat fuisse impleta, multum errare uidetur. Nam qualiter in Salomone intelligendum est, quod dictum est: Postquam dormieris cum patribus tuis, suscitabo semen tuum post te, quod erit de filiis tuis, et stabiliam regnum illius? Nunquid de illo Salomone creditur prophetatum? Minime. Ille enim patre suo uiuente cepit regnare. Nam hic dicitur quia cum completi fuerint dies uite tue, et dormieris cum patribus tuis, suscitabo semen tuum. Ex quo intelligitur alius esse promissus, qui non ante mortem Dauid, sed post mortem eius pronuntiatus  fuerat suscitandus.

 [1Kb] 4. Qui edificaret domum Domini, non de parietibus manufactis, sed de lapidibus uiuis et pretiosis, id est, sanctis et fidelibus. Nam et illud, quod subiecit: Fidelis erit domus eius, et regnum eius usque in sempiternum coram me , attendat et aspiciat quisquam non de Salomone esse pronuntiatum. Salomon quippe domum plenam fuisse mulieribus alienigenis colentibus idola, et ipse ab eis rex idololatria seductus, atque deiectus, dum bonus fuisset in initio, malos exitus habuit.

5. Ergo quis est iste cuius domus est fidelis in perpetuum, et qui post mortem Dauid promittitur suscitandus? Ille utique est de quo ipse Dauid exestuans clamat, dicens in Psalmo octogesimo octauo: Tu uero distulisti Christum tuum .  Non est ergo ille Salomon, sed nec iste Dauid dilatus est Christus. Ecce apparuerunt promissiones predicte, non in Salomone, sed in Christo Domino nostro, qui ex Dauid genere ortus est, fuisse complete.

6. De quo per Ieremiam ipse Dominus dicit: Ecce dies ueniunt, dicit Dominus, et suscitabo Dauid germen iustum, et regnabit rex, et sapiens erit, et faciet iudicium et iustitiam in terra. In diebus illis saluabitur Iuda, et Isrel habitabit confidenter, et hoc est nomen quod uocabunt eum, Dominus iustus noster .

7. Iste est qui per Nathan ex semine Dauid promittitur , qui etiam 22 per Isaiam prophetam ita pronuntiat: Egredietur, inquit, uirga de radice Iesse, et flos de radice eius ascendet . Hec uirga de radice Iesse uirgo est  Maria, de Dauid radice exorta, que genuit florem Dominum Saluatorem, de quo etiam sequitur: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini.

8. Ideo autem tanta dona spiritus super eum predicantur, quia in eo non ad mensuram Spiritus inhabitat sanctus , sicut in nobis, sed tota inest ei plenitudo diuinatis et gratiarum . Iste est qui non secundum uisionem oculorum et auditum aurium iudicat, sed est iustitia cingulum lumborum eius, et fides cinctorium renum eius . In cuius Ecclesia habitat lupus cum agno: ille utique qui solebat ab ea rapere predam, dum ad eam  conuertitur, cum innocentibus commoratur.

 [1Kb] 9. In cuius ouili pardus cum hedo accubat permisti scilicet subdoli cum simplicibus, ibi etiam uitulus de circumcisione, leo de seculi potestate, ouis de populari ordine, simul morantur, quia in fide communis est conditio omnium. Puer autem paruulus minans eos ille est utique, qui se humiliauit pro nobis, ut paruulus. Bos autem et leo ibi comedent paleas, quia principes cum subiectis plebibus communem habent doctrinam.

[1Kb] 10. Delectatur quoque infans ab ubere super foramina aspidis, dum gentes, que solebant uenena aliquando predicare, conuersi etiam paruuli Christi fidem delectantur audire. Cauerna autem reguli corda sunt infidelium, in quibus ille serpens tortuosus requiescebat, quem ablactatus comprehensum exinde  captiuum traxit, ut in monte sancto eius, quod est Ecclesia, non noceret.

[1Kb] 11. Adhuc idem Isaias de Christo, quia ex semine Dauid nasciturus esset secundum carnem, sic in consequentibus dicit: In die illa radix Iesse, qui stat in signum populorum, ipsum gentes 23 deprecabuntur, et erit sepulcrum eius gloriosum . In signum populorum stat radix Iesse, quando Christus signaculum crucis exprimit in frontibus eorum. Ipsum gentes deprecabuntur, quod iam hoc totum cernitur fuisse completum. Sepulcrum autem eius in tantum est gloriosum, ut excepto quod redempti per mortem eius gloriam ei exhibemus, etiam locus ipse coruscans miraculis, glorie sue causa ad se omnem contrahat mundum.

 [1Kb] 12. Hic locus in Hebreo sic habet: Et erit requies eius gloriosa. Utique quia moriens caro eius non uidit corruptionem secundum Psalmi sententiam: Quia non derelinques animam meam in inferno, nec dabis sanctum tuum uidere corruptionem . Iam uero quia ore prophetico de Moab nascenti Christo perhibetur testimonium, idem Isaias testatur: Ponam enim super his qui fugerint de Moab leonem, et reliquis terre. Emitte agnum, Domine, dominatorem terre de petra deserti ad montem filie Sion .

[1Kb] 13. De hac enim gente Moabitarum egressus est Agnus immaculatus, qui tollit peccata mundi, qui dominatur in orbem terrarum. Petra autem deserti Ruth significat, que, destituta morte mariti, de Booz  genuit Obed, et de Obed Iesse, et de Iesse Dauid, et de Dauid stirpe Christum. Montem autem filie Sion aut historialiter ipsam urbem Ierosolymam dicit, aut iuxta tropologiam Ecclesiam in specula, id est, in uirtutum sublimitate locatam.



CAPUT X. Quia Christus de uirgine sine uirili coitu genitus est.

1. Hactenus de nomine, et gente, et genere Domini nostri Iesu Christi Testamenti ueteris fidem perstrinximus: dehinc generationes eius secundum carnem de uirgine ostendamus. Isaias enim 24 sancto Spiritu plenus future incarnationis Filii Dei sic prenuntiat sacramentum, sic enim dicit: Et adiecit loqui ad Achaz Dominus, dicens: Pete tibi signum  a Domino Deo tuo in profundum inferni, siue in excelsum supra . Et subiecit: Audite itaque, domus Dauid, id est, genus Dauid.

[1Kb] 2. Nam bene ad domum Dauid loquebatur, id est, ad stirpem regiam, de qua stirpe descendit Maria, et adiecit: Propter hoc dabit Dominus ipse uobis signum: Ecce uirgo in utero concipiet, et pariet filium, et uocabitur nomen eius Emmanuel, quod est interpretatum Nobiscum Deus. Quia ergo ille, quem in utero uirgo concepit, et peperit, Nobiscum Deus uocatur, Deus [Figure: [Character] 1Kb] itaque [Figure: [Hebrew Text] 1Kb] in utero uirginis conceptus natusque cognoscitur. Erubescant itaque Iudei increduli, et Christi gratie sua colla submittant.

[1Kb] 3. Ecce enim quem uirgo peperit nobiscum Deus appellatur. Quo loco argumentantur Iudei quod in  Hebreo non uirginem, sed iuuenculam ostendat sermo propheticus parituram. Aduersus quos respondetur non esse signum, si iuuencula pariat, quod est etatis. Sed hoc esse signum ad rei nouitatem, si uirgo pariat, quod est integritatis. Dum enim dicit: Dominus dabit uobis signum, insinuat quoddam insigne miraculum, uirginem uidelicet parituram, quod procul dubio signum non esset, nisi nouum existeret. Oportebat enim Christum propter insigne miraculum secundum carnem nasci de uirgine.

[1Kb] 4. Sequitur de eo: Butyrum et mel comedet. Butyrum fructus est Ecclesie uenientis ex circumcisione, quasi bouis sub iugo, id est, sub lege posite; mel uero Ecclesie uenientis ex gentibus, 25 cuius suauitate,  et dulcedine operis, et fidei pascitur Christus. Sequitur, et dicit: Et priusquam cognoscat puer uocare patrem aut matrem. Quod enim dixit priusquam cognoscat, id est, priusquam cognoscere faciat diuinitate Deum habere se patrem, et carnis susceptione uirginem matrem, iuxta illud quod in Genesi scribitur, dicente Domino ad Abraham: Nunc cognoui quod timeas Deum , id est, nunc cognoscere te feci. Absit enim apud Deum esse ignorantiam, ut tunc cognosceret quod ante nesciret.

5. Quante autem potestatis existat idem Emmanuel, predictus propheta frequenter annuntiat, dicens: Et erit extensio alarum eius, implens latitudinem terre, o Emmanuel ; quem quia de uirgine natum credimus, Patrem in Psalmis dicentem  audiamus. Nam cum dixisset Propheta de Christo: Dixit Dominus Domino meo: Sede a dextris meis, confestim uox Patris consecuta est, dicentis ad Filium: Ante luciferum genui te, et quasi de uulua orietur tibi ros adolescentie tue. Iurauit Dominus, et non penitebit eum, tu es sacerdos in eternum secundum ordinem Melchisedec. Dominus a dextris tuis confregit in die ire sue reges . Et iterum: Ubi inhabitet, inquit, gloria in terra nostra, misericordia et ueritas occurrerunt sibi, iustitia et pax complexe sunt se. ueritas de terra orta est, et iustitia de celo prospexit .

[1Kb] 6. Que est ueritas de terra orta, nisi Christus de femina natus, Filius Dei de carne procedens? Nam caro terra est; quando enim natus est Christus, iustitia  de celo prospexit. Non enim daretur e celo iustificatio, nisi Christus in carne nasceretur, et ut ostenderet quod ipsa ueritas de terra orta homo esset, sequenter adiunxit: Iustitia ante eum preibit, et ponet in uia gressus suos. Item idem Dauid: Terra, inquit, dabit fructum suum . Terra, Maria, dedit fructum suum Christum; sed quis est iste fructus? Benedicat nos Deus, Deus noster, benedicat nos Deus.

[1Kb] 7. Hunc terre fructum predictus Isaias propheta alibi manifestius annuntiat, dicens: Rorate, celi, desuper, et nubes pluant iustum; aperiatur terra, et germinet Saluatorem, et iustitia oriatur simul; ego Dominus creaui eum . Celi ipsi qui et nubes, id est, prophete, per quos Christus adueniens  prophetabatur; terra Maria, 26 que, fide aperta, non corruptione, genuit Saluatorem, quia solus Dominus  eum creauit, non uirilis commistio seminis.

[1Kb] 8. Unde et Isaias ait: Generationem eius quis enarrabit ? Nullus enim hominum natiuitatis Christi in conceptu conscius fuit: solo enim uerbo Dei uirgo pregnans apparuit. Quod etiam Daniel propheta figuraliter predixerat, dicens: uidi lapidem de monte abscissum sine manibus precidentium, et cum uenisset in terram, repleuit orbem terre : lapis iste Christus est sine manibus abscissus, implens omnem terram, quia in omnibus gentibus regnum eius est.

[1Kb] 9. De quo lapide per Isaiam Deus loquitur: Ecce mitto in fundamentis Sion lapidem pretiosum, electum, angularem, et qui crediderit in eum non confundetur . Hunc enim uidit Daniel abscissum  de monte, id est, de populo Iudeorum, sine manibus, hoc est, sine operatione uirili, ex Maria uirgine natum, quam sine dubio uirginem fuisse credimus ante partum, uirginem permansisse post partum, Ezechiele propheta testante: Conuerti me ad uiam porte sanctuarii exterioris, que respiciebat ad Orientem, et erat clausa. Et dixit Dominus ad me: Porta hec clausa erit, non aperietur, et uir non transiet per eam, quoniam Dominus Deus ingressus est per eam, eritque clausa .

10. Quo testimonio sanctam Mariam et uirginem concepisse et uirginem permansisse confitetur. Genitalia namque feminea, pro eo quod claustra partus aperiunt, porte dicuntur, sicut ait Iob: Quia non clausit portas uentris, qui portauit me .  Dominus enim noster iehsu Christus mirabiliter et potentialiter natus, tanquam sponsus processit de thalamo suo , id est, ex uirginis utero, post cuius ortum nullum cum Maria conuenisse, nullum ex eius utero genitum exstitisse profitemur.



CAPUT XI. In Bethlehem natus est Christus.

[2Kb] 1. Prediximus natiuitatem Domini nostri ex uirgine, locum quoque 27 originis sue ostendamus. Nam in Bethlehem natus est, ad quam dicitur per Micheam prophetam: Et tu, Bethlehem, domus Ephrata, [Figure: [Character] 1Kb] nunquid paruula es in millibus Iuda? ex te mihi egredietur qui sit dominator in Isrel, et egressus  eius a diebus eternitatis. Propter hoc dabit eos usque ad tempus in quo parturiens pariet .

 2. Sicque postquam locum originis eius predixit, deinde regnum eius futurum in toto orbe subiecit, dicens: Stabit, et uidebit, et pascet gregem suum in uirtute Domini, et in honore nominis Dei sui erunt, quoniam nunc magnificatur usque ad terminos terre, et erit iste pax.

[1Kb] 3. De hoc loco natiuitatis Christi et Habacuc propheta sic ait: Deus ab Africo ueniet. Bethlehem enim regio, ubi natus est Christus, de Ierusalem ad meridianam respicit plagam. Merito ergo ab Africo uenisse scribitur, quia a Bethlehem uenturus esse preuidebatur.



CAPUT XII. Stelle indicio Christi natiuitas monstratur.

[1Kb] 1. Quia stelle indicio natiuitas eius claruit, in  Numeris diuinus ille 28 Balaam sic cecinit, dicens: Orietur stella ex Iacob, consurget homo de Isrel. Magi enim ab Orientis partibus uenientes, primi Christi natiuitatem stella indice nuntiauerunt, scilicet, ut quem olim princeps artis eorum predixerat, illi inspecto sidere demonstrarent.



CAPUT XIII. Munera magi obtulerunt.

[2Kb] 1. Quia ei munera obtulerunt magi, et hoc prophete nobis narrant; sic enim Isaias ait: In tempore illo deferetur munus Domino exercituum a populo diuulso, et dilacerato, a populo terribili, post quem non fuit alius . Hoc autem dicit propheta propter Persarum robustissimam gentem, ad cuius tunc potentiam nullus populus comparabatur, de  quibus magi uenientes, Christo munera detulerunt.

[1Kb] 2. Et iterum ipse: Omnes, inquit, de Saba uenient,  aurum et thus deferentes, et laudem Domino annuntiantes. De his muneribus et Dauid predicauit, dicens: Et dabitur ei de auro Arabie . Et 29 rursus: Reges Tharsis, et insule munera offerent, reges Arabum, et Saba dona adducent. Nam et magos reges habuit Oriens.



CAPUT XIu. A Deo Patre unctus est.

1. Et quia non oleo isto humano unctus est Christus, sicut ceteri reges et pontifices Hebreorum, sed a paterno Spiritu unctus est, Isaias ex persona eiusdem Christi sic cecinit, dicens: Spiritus Domini super me, propter quod unxit me, euangelizare pauperibus misit me, predicare captiuis remissionem, et cecis uisum .

 [1Kb] 2. Simili modo et Psalmographus, diuino afflatus Spiritu, ita ad eumdem Christum loquitur, dicens: Sedes tua, Deus, in seculum seculi, uirga equitatis, uirga regni tui. Dilexisti iustitiam, et odisti iniquitatem, propterea unxit te Deus, Deus tuus oleo letitie, pre consortibus tuis . In qua sententia primo propheta diuinitatem Christi ac perpetuitatem demonstrat.

[1Kb] 3. Sequenter per equitatis uirgam sceptrum potestatis eius regnumque denuntiat. Postremo quod idem Deus a Deo unctus sit, indicat, non quidem oleo communi, sicut ceteri participes sui, id est, principes, qui imaginario precesserant, sed oleo letitie, quo mystice demonstratur Spiritus sanctus, cuius celesti infusione, et uirtute Christus est consecratus.



CAPUT Xu. Quod pauper et abiectus primo aduentu uenit.


[10Kb] 1. Quia pauper et abiectus in primo aduentu suo  uenerit, sanctus Isaias sic indicat, dicens: Dicite filie Sion: Ecce rex tuus 30 uenit tibi iustus, et saluator, pauper, sedens super asinum indomitum . Item apud eumdem ex persona Dei Patris: Ecce intelliget seruus meus, exaltabitur, et eleuabitur, et sublimis erit ualde; sicut obstupuerunt super te multi, sic ingloriosus erit inter uiros aspectus eius, et forma eius inter filios hominum.

[1Kb] 2. Iste asperget gentes multas, super ipsum continebunt reges os suum, quia quibus non est annuntiatum de eo, uidebunt, et qui non audierunt, contemplati sunt. Quis credidit auditui nostro? Et brachium Domini cui reuelatum est ? Et ascendet sicut uirgultum coram eo, et sicut radix de terra sitienti. Non est species ei neque decor, et uidimus eum, et non erat  aspectus, et desiderauimus eum despectum, et nouissimum uirorum; uirum dolorum, et scientem ferre infirmitatem, et quasi absconditus uultus eius, et despectus, unde nec reputauimus eum.

[1Kb] 3. uere languores nostros ipse tulit, et dolores nostros ipse portauit, et nos putauimus eum quasi leprosum, et percussum a Deo, et humiliatum, ipse autem humiliatus est propter iniquitates nostras, et attritus est propter scelera nostra. Disciplina pacis nostre super eum, et liuore eius sanati sumus. Omnes nos, quasi oues, errauimus.

[1Kb] 4. Unusquisque in uiam suam declinauit, et Dominus posuit in eo iniquitatem omnium nostrum. Oblatus est, quia ipse uoluit, et non aperuit os suum; sicut ouis ad occisionem ducetur, et quasi agnus 31 coram tondente  se obmutescet, et non aperuit os suum. De angustia, et de iudicio sublatus est, generationem eius quis enarrabit? quia abscissus est de terra uiuentium, propter scelus populi mei percussi eum, et dabit impios pro sepultura, et diuites pro morte sua, eo quod iniquitatem non fecerit, neque dolus fuerit in ore eius, et Dominus uoluit conterere eum in infirmitate; si posuerit pro peccato animam suam, uidebit semen longeuum, et uoluntas Domini in manu eius dirigetur.

5. Pro eo quod laborauit anima eius, uidebit, et saturabitur, in scientia sua iustificabit ipse iustus seruos meos multos, et iniquitates eorum ipse portabit. Ideo dispertiam ei plurimos, et fortium diuidet spolia, pro  eo quod tradidit in mortem animam suam, et cum sceleratis reputatus est, et ipse peccata multorum tulit, et pro transgressoribus orauit.

[1Kb] 6. In qua lectione non solum, quia abiectus apparuit Christus, sed etiam ibi eius generatio celestis exprimitur, infirmitas quoque suscepte carnis eius manifestatur, contumelia quoque passionis eius, crux, mors, sepultura ibi monstratur, et quod innocens damnatur, et tacens ibi patitur.

[1Kb] 7. Deus enim suscipiens in carne pauperis formam se humiliare dignatus est, nostrique causa, ut salus perditis redderetur, etiam usque ad mortem obediens factus est, quod alibi idem Isaias prefatus est: Non clamabit, neque audiet quis in plateis uocem eius; calamum quassatum non conteret, et linum fumigans  non exstinguet; sed in ueritate proferet iudicium, quousque ponam in terra iudicium, et in nomine eius gentes sperabunt .

[1Kb] 8. Et Ieremias, quod ueniret Deus in carne abiectus, et humilis, ita predixit: Domine, fac propter nomen tuum, quia multe sunt auersiones nostre. Tibi peccauimus, exspectatio Isrel, saluator eius in tempore tribulationis. Quare quasi colonus futurus es in terra? et quasi uiator declinans ad manendum? Quare futurus es, quasi uir uagus, et fortis, qui non potest saluare? Tu autem in nobis es, Domine, et nomen tuum inuocatum est super nos, ne derelinquas nos .

[1Kb] 9. Dum enim dicit, tibi peccauimus, exprimit Iudeorum personam, 32 qui in Deum peccauerunt,  quando uenientem eum in forma hominis crucifixerunt; obtulit enim se aspectibus hominum, tanquam uagum hominem, et inquilinum; illi autem putantes hoc tantum esse quod uidebatur, occiderunt hominem, quasi qui non posset saluare.



CAPUT XuI. Quia signa et uirtutes fecit.

[1Kb] 1. Genera quoque et uirtutes curationum tanto ante prescripta sunt per Isaiam prophetam, dicentem: Ecce Deus noster, ipse ueniet, et saluabit nos. Tunc aperiuntur oculi cecorum, et aures surdorum audient. Tunc saliet claudus, quasi ceruus, et plana erit lingua mutorum . Et iterum: Spiritus  Domini super me, eo quod unxerit me, ad annuntiandum mansuetis misit me, ut mederer contribulatis corde, predicare captiuis redemptionem, et cecis uisum .

[1Kb] 2. Hec omnia sanitatum signa in aduentu Christi facta sunt. Statim enim ut natus est, precedente stella adorauerunt eum magi, et obtulerunt munera. Deinde uaria aduentus eius representauit miracula. Cecis, enim, ut Deum cognoscerent, profunde noctis caligo detergitur. Defunctis rediuiue lucis gratia redditur, ut anime uiuificarentur.

[1Kb] 3. Surdi, ut auditum fidei susciperent, audire ceperunt. Claudi, ut ad Deum currerent, incessu alacri uegetantur. Muti, ut Deum confiterentur, claris uocibus clamauerunt. Leprosi pro abolendis contagiis  anime lurida membra deposuerunt; effectu enim maiestatis sue multa fecit, que pretereunda sunt, dum cuncta legantur.

[1Kb] 4. Nam excellentie sue uirtute pendulis gressibus tumentes equoris fluctus calcauit, et maris magni procellas suo imperio mitigauit. 33 Iam uero passionis eius obitum etiam elementa tremuerunt, dum sol fugit, dum tellus concutitur, saxaque sese illidentia dissoluuntur, [Figure: [Character] 1Kb] siquidem et ipsa mors eum tenere non potuit.

[1Kb] 5. Nam resurgens die tertia, ad sedem paternam reuolauit, ministeriisque angelorum reducitur a terris ad celum. Plura quoque, et his similia eius omnipotentia facta sunt. Sed dicit incredulus quod et  prophete miracula multa fecerunt. uerum est; nullus tamen eorum mortuus resurrexit, et in celum ascendit.



CAPUT XuII. In corpore uidendus erat.

[1Kb] 1. Quia idem Deus in corpore ab hominibus esset uidendus, per Isaiam testatur dicens: Propter hoc sciet populus meus nomen meum in die illa, quia ego ipse, qui loquebar, ecce adsum . Et Dauid: Ambulabunt de uirtute in uirtutem, et uidebitur Deus Deorum in Sion . Et iterum: uisi sunt ingressus tui, Deus, ingressus Dei mei regis : utique quibus uenit in mundum, et quibus iterum ascendit in celum, tunc enim manifestatus  est, et reuelatus occursus aduentus eius,  quem Iudei, si cognouissent, nunquam Dominum glorie crucifixissent .

[1Kb] 2. De cuius etiam corporali uisione supradictus Isaias ita annuntiauit: Ingloriosus, inquit, erit inter uiros aspectus eius, et forma eius 34 inter filios hominum, quibus non est annuntiatum de eo, uidebunt, et qui non audierunt, contemplati sunt. Et Ieremias, in libro Baruch: Hic est Deus noster, et non estimabitur alius ab eo qui inuenit omnem uiam prudentie, et ostendit eam Iacob puero suo, et Isrel dilecto suo. Post hec in terris uisus est, et cum hominibus conuersatus est.

3. Et Habacuc: Domine, inquit, audiui auditum tuum, et timui; consideraui opera tua, et expaui, in medio duorum animalium cognosceris; dum appropinquauerint  anni, innotesceris, dum aduenerit tempus, ostenderis . Item ipse: uidebunt te gentes, et dolebunt populi, id est, Iudei.

4. Siquidem et predictus Isaias de ipso sic cecinit: Propter Sion non tacebo, et propter Ierusalem non quiescam, donec egrediatur, ut splendor, iustus eius, et Saluator eius, ut lampas, accendatur, et uidebunt gentes iustum tuum, et cuncti reges inclytum tuum. Et iterum: uox speculatorum tuorum leuauerunt uocem, simul laudabunt, quia oculo ad oculum uidebunt. Et infra: Parauit Dominus brachium sanctum suum in conspectu omnium gentium, et uidebunt omnes fines terre salutare Dei nostri .



CAPUT XuIII. Iudei non erant eum agnituri.

 1. Et quia eum non erant agnituri Iudei, sic predixerat Ieremias ex persona Domini: Preuaricatione preuaricata est in me domus Isrel, et domus Iuda, ait Dominus; negauerunt me, et dixerunt, Non est ipse . Hoc etiam nunc usque Iudei de Christo dicunt, Non est ipse, exspectantes alium, qui est Antichristus.

2. Et Isaias: Non est species ei, neque decor, et uidimus eum, et non erat aspectus, et desiderauimus eum, despectum, et nouissimum uirorum uirum dolorum, scientem ferre infirmitatem, et quasi absconditus uultus eius, et despectus. Unde nec reputauimus eum . Quibus uerbis incredulitatem Iudeorum significat, quibus uisus est Christus non habere speciem, neque decorem, unde nec reputatus est esse  Deus.

 3. Quem tamen, quia non essent agnituri, neque recepturi, idem 35 Isaias alias approbat, dicens: Audite, celi, et auribus percipe, terra, quia Dominus locutus est: Filios enutriui, et exaltaui, ipsi autem spreuerunt me. Cognouit bos possessorem suum, et asinus presepe Domini sui. Isrel autem me non cognouit, populus autem meus me non intellexit . Et iterum: Auditione audietis, et non intelligetis, et cernentes uidebitis, et non scietis; incrassatum est enim cor populi huius .

[1Kb] 4. Unde et Ezechiel: Factus est sermo Domini ad me dicens: Filii hominis, in medio domus exasperantis tu habitas, qui oculos habent ad uidendum, et non uident, et aures ad audiendum, et non audiunt . Sic enim excecati sunt, ut Saluatorem nec agnoscerent, nec susciperent. Et cuius diem Abraham uidit, et letatus est, et cuius aduentum prophete magno cum desiderio exspectauerunt , isti et uiderunt, et non cognouerunt, insuper et blasphemauerunt clamantes: Non habemus regem, nisi Cesarem, et cetera que sequuntur. Cuius populi duritia sic non mutatur, quomodo nec Aethiopis color, aut pardi uarietas, Ieremia testante: Si mutare potest Aethiops pellem suam, aut pardus uarietates suas .



CAPUT XIX. Quia eum non agnoscentes Iudei, congregati sunt aduersus eum.

1. Sed quia eum Iudei non agnoscentes, congregati  sunt ad interficiendum eum, et uniuersalem assensum in passione eius prebuerunt, ita legitur: Quare fremuerunt gentes, id est, Romani, et populi meditati sunt inania, hoc est, Iudei. Astiterunt reges terre, hoc est, Herodes et Pilatus; et principes conuenerunt in unum, scilicet principes sacerdotum, et seniores Iudeorum: aduersus Dominum, et aduersus Christum eius .

 [3Kb] 2. Et iterum ex eiusdem Domini persona: Circumdederunt me 36 canes multi, concilium malignantium obsedit me . Canum autem nomen in eos est etiam per prophetam alterum constitutum. In Isaia enim scriptum est: Omnes canes ceci, nescientes latrare. Canum enim mos est, ut ait noster Hilarius, Pastori alludere, gregem nosse, insidiantes feras persequi. At uero isti ceci canes, pastorem suum non uidentes, officium non intelligentes, latratus suos a feris ad gregem, a furibus ad Dominum retorserunt. Unde et alius propheta de his ita dicit: Facti sunt mihi in sagittam reciprocam.



CAPUT XX. uenundatus est.

[1Kb] 1. Quia triginta argentis appretiatus, et uenundatus  est, per Zacariam ita ipse prenuntiauit: Si bonum est, inquit, in conspectu uestro, date mercedem meam, et appenderunt mercedem meam triginta argenteos. Et dixit Dominus ad me: Proiice illud ad statuarium, decorum pretium, quod appretiatus sum ab eis.

37 [1Kb] 2. Hec enim nota omnibus causa est. Iudas enim, penitentia motus, pecuniam reportauit, et proiecit in templum, et abiit, et laqueo se suspendit . Ut impleretur, quod dixerat Isaias: Testis falsus non erit impunitus, pro eo quod uendidit argento Iustum .

[1Kb] 3. Quam pecuniam bene Dominus mercedem suam dixit; multa enim opera apud eos fecerat, reddens uitam mortuis, lucem cecis, surdis auditum, gressum claudis; pro quibus omnibus Iudei nefanda  estimatione mortem triginta argentorum mercedem illi restituerunt.



CAPUT XXI. Quia a discipulo suo traditus est.

1. Nam et quia Dominus traditorem suum per panem porrectum ostendit apostolis, etiam in Psalmis commemorauit in se impletum dicens: Qui edebat panes meos, ampliauit aduersum me supplantationem.  Et iterum: Tu uero homo unanimis, dux meus, et notus meus, qui simul mecum dulces capiebas cibos .

[1Kb] 2. De ipso autem Iuda proditore Ieremias prescius ita ante predixit: Peccatum Iuda scriptum est stylo ferreo in ungue adamantino , quod siue ad Iudam, siue ad Iudeos non incongrue conuenit, qui sic peccauerunt in Christum, ut non sit peccatum eorum atramento conscriptum, quod deleri forsitan potest, sed stylo ferreo in ungue adamantino exaratum, id est, quod deleri non possit pre duritia cordis eorum, nisi crediderint.



CAPUT XXII. A semetipso traditus est.

[1Kb] 1. Nam, quia et ipse sponte pro nobis semetipsum  tradidit, 38 Isaias dicit: Oblatus est, quia ipse uoluit. Et infra: Pro eo quod tradidit in mortem animam suam, uidebit semen longeuum, et uoluntas Domini in manu eius dirigetur . Et ipse per Ieremiam prophetam sic loquitur: Reliqui domum meam, dimisi hereditatem meam, tradidi dilectam animam meam in manus mimicorum eius , hoc est, in manus Iudeorum, qui eum interfecerunt.



CAPUT XXIII. Comprehensus est.

1. Quia comprehendendus erat, Ieremias propheta longe ante ita predixit: Spiritus oris nostri Christus Dominus captus est in peccatis nostris . Quo uaticinio demonstrauit aperte et Christum Dominum esse, et traditum pro peccatis nostris fuisse.

 2. Item Sapientie liber dicit: Dixerunt inter se impii: Comprehendamus Iustum, quia inutilis est nobis, et contrarius est operibus nostris: promittit scientiam Dei se habere, et Filium Dei se nominat. Et infra: Si est uerus Filius Dei, suscipiet illum, et liberabit eum de manu contrariorum . Et infra: Ut sciamus reuerentiam illius, et probemus patientiam eius, morte turpissima condemnemus eum; id est, affixione crucis



CAPUT XXIu. Iudicatus est.

1. Quia iudicandus erat, clamat Dauid sub figura populi peccantis in Deum: Tibi soli peccaui, et malum  coram te feci, ut iustificeris in sermonibus tuis, et uincas, cum iudicaris . ueniens enim Christus in corpore, tanquam reum se constituit, et iudex hominum hominibus iudicandum se prebuit, sicque mitis, et patiens, dum iudicatus est, uicit, quia nichil in eo dignum, quod iudicaretur, populus persecutor inuenit.

[1Kb] 2. Unde et propheta, aduentum iudicii eius annuntians, sic comminatur contra eumdem populum, dicens: Audite que Dominus 39 loquitur: Surge, et contende iudicio aduersus montes, et audiant colles uocem tuam. Audiant montes iudicium Domini, et fortia fundamenta terre . Quia iudicium Domini cum populo suo, et cum Isrel diiudicabitur, dicens: Popule meus, quid feci tibi? et quid  molestus fui? responde mihi, quia eduxi te de terra Aegypti, et de domo seruientium liberaui te, et misi ante faciem tuam Moysen, et Aaron, et Mariam? Ubi ostendit beneficia Domini prestita in populum suum, et contra hec aduersus eum mala eorum. Et quid iuxta hec eidem populo uenturum sit, deinde subiungit: Audite, tribus, quis approbabit illud? adhuc ignis in domo impii, thesauri iniquitatis.



CAPUT XXu. [Figure: [Character] 1Kb] In passione a discipulis deseritur.

[1Kb] 1. Quia in passione sua a suis discipulis desolandus esset, per Dauid prophetam idem Dominus loquitur: Omnes amici mei obliti sunt me, longe fecisti notos meos a me . Et Zacarias: Percute pastorem, et dispergentur oues . Tunc discipuli confugerunt.



CAPUT XXuI. A falsis testibus accusatus est.

[1Kb] 1. Quia a falsis testibus accusandus erat, per Osee prophetam idem Dominus sic dicit: ue, inquit, eis, quoniam recesserunt a me, uastabuntur, quia preuaricati sunt in me. Ego redemi eos, et ipsi locuti sunt contra me mendacia; et ego erudiui eos, et confortaui brachia eorum, et ipsi in me cogitauerunt malitiam, reuersi sunt, ut essent absque iugo; facti sunt quasi arcus dolosus .

[2Kb] 2. Et Zacarias: Si inualuerunt super me uerba uestra, dicit 40 Dominus, et dixistis: Quid locuti  sumus contra te? Et in Psalmis dicit: Insurrexerunt in me testes iniqui, et mentita est iniquitas sibi . Et Isaias de Iuda dicit: Testis falsus non erit impunitus, pro eo quod uendidit argento iustum.



CAPUT XXuII. Clamauerunt Iudei ut crucifigeretur.

1. Quia clamauerunt Pilato ut crucifigeretur, hoc iam per Ieremiam Christus de Synagoga predixerat, dicens: Reliqui domum meam, facta est mihi hereditas mea, quasi leo in silua, dedit contra me uocem suam ; blasphemans utique, et dicens: Crucifige, crucifige .

2. Et alibi ipse dicit: Super quem aperuistis os uestrum? et aduersus quem laxastis linguas uestras ? Et Isaias: Ruit, inquit, Ierusalem, et  Iudas concidit, quia lingua eorum contra Dominum . Item ipse: Exspectaui ut facerent iudicium, fecerunt autem iniquitatem, et non iustitiam, sed clamorem .



41 CAPUT XXuIII. Iudei posteritatem suam damnauerunt.

[1Kb] 1. Nam quia peccantes Iudei etiam in Christo posteritatem suam damnauerunt, dicentes: Sanguis eius super nos, et super filios nostros , olim cum obiurgatione Isaias illis predixerat, dicens: Semen pessimum, preparate filios uestros occisioni in iniquitate patrum suorum . uenientibus enim in Iudeam gentibus, pro scelere patrum etiam filii trucidati sunt.

 [1Kb] 2. Sub quorum persona et Ieremias interitum eorum ita deplorat, dicens: Patres nostri peccauerunt, et non sunt, nos autem iniquitates eorum exsoluimus . Item Ieremias: Sacerdotes non dixerunt, Ubi est Dominus? et tenentes legem, nescierunt me, et pastores preuaricati sunt in me. Propterea adhuc iudicio contendam uobiscum, ait Dominus, et cum filiis uestris disceptabo.

3. [Figure: [Character] 1Kb] Item ipse: Quare ergo est factus in predam? super eum rugierunt leones, et dederunt uocem suam, posuerunt terram eius in solitudinem, et ciuitates eius exuste sunt, et non est qui habitet in eis .



CAPUT XXIX. Flagellatus, et palmis cesus est.

 [1Kb] 1. Quia flagellatus est, et palmarum sustinuit ictus, Iob de eo sic dicit: Exprobrantes, et conspuentes, percusserunt maxillam meam, satiati sunt penis meis . Et in Psalmis ipse dicit: Ego ad flagella paratus sum . Et iterum:  Congregata sunt in me flagella, et ignoraui .

2. Similiter et per Isaiam: Non sum, inquit, contumax, neque contradico: corpus meum dedi percutientibus, et genas meas uellentibus: faciem meam non auerti ab increpantibus, et conspuentibus in me . Et per Ieremiam dicit: Posui scapulas meas ad flagella, et maxillas meas ad palmas . Item de ipso idem Ieremias: Dabit, inquit, percutienti se maxillam, saturabitur opprobriis.



42 CAPUT XXX. Arundine Christi caput percussum est.

[1Kb] 1. Quia arundine caput eius percussum est, et sustinuit patienter, Isaias predixerat, dicens: Arundinem quassatam non conteret, [Figure: [Character] 1Kb] et linum fumigans  non exstinguet, calamum quassatum, siue confractum non conteret, cunctis enim placabilis erit, et ueniam dabit peccatoribus, dicens: Confide, filia, dimittuntur tibi peccata . Et linum fumigans, siue, ut ceteri transtulerunt obscurum atque tenebrosum non exstinguet.

2. Qui uicini erant exstinctioni, Domini clementia seruabuntur. Que super Iudeis, et nationibus, in supradictis opusculis disseruimus; sed cum ueritate omnia iudicabit, nequaquam metuens Scribas et Phariseos, quos confidenter hypocritas appellabat .



CAPUT XXXI. Spinis coronatus est.

[1Kb] 1. Et quia spinea corona capiti eius imposita est,  scribitur hoc in Canticis canticorum ex persona Patris, de contumeliis Filii iniquitatem Ierusalem mirantis, atque dicentis: Exite, et uidete, filie Ierusalem, regem in corona, qua coronauit eum mater eius , id est, corona spinea, quam capiti eius imposuit Synagoga.

[1Kb] 2. Sed et per Ieremiam idem Filius sic dicit: Spinis peccatorum suorum circumdedit me populus hic. Et apud Isaiam: Plantaui, inquit, uineam electam, et exspectaui, ut faceret uuas, fecit autem spinas ; 43 utique quia degenerans a patriarcharum fructu, non fructus iustitie, sed spinas mortis et crucis attulit suo Creatori.



CAPUT XXXII. ueste coccinea indutus est.


1. Nam et quod milites illudentes ueste coccinea induerunt eum, prenuntiauit hoc Isaias propheta dicens: Quis est iste qui uenit de Edom, tinctis uestibus de Bosra? quare rubrum est uestimentum tuum, et indumentum  tuum, tanquam calcantium in torculari ? At ille respondens: Torcular, inquit, calcaui solus. Calcare enim torcular solum se dixit, quia solus propter mundi peccatum passionem suscepit, solusque delicta omnium sanguine suo lauit.



CAPUT XXXIII. Dum pateretur, tacuit.

[1Kb] 1. Nam quia dum pateretur, tacuisse scribitur, hoc prophetarum uoces testantur. Isaias enim sic de illo ait: Tanquam ouis ad occisionem ductus est, et sicut agnus coram tondente se, sic non aperuit os suum . Hic enim in passione Pilato interroganti nichil locutus est; sed in humilitate iudicium eius sublatum est; de quo et ipse alibi: Non clamabit, nec audiet quis in plateis uocem eius .

 2. Item idem Christus per eumdem prophetam: Dominus Deus aperuit mihi aurem, ego autem non contradico. Corpus meum dedi percutientibus . Et ipse alibi: Tacui, silui, nunquid semper tacebo ? Primo enim tacuit, ut iudicaretur, quando sicut agnus coram tondente se fuit sine uoce, nec aperuit os suum, suamque compescuit potestatem.

3. In nouissimo autem sic de eo scribitur: Deus manifeste ueniet. Deus noster, et non silebit . Tacuit enim ut iudicaretur, quando uenit occultus; nequaquam autem tacebit quando uenerit manifestus ut iudicet.



44 CAPUT XXXIu. Crucem portauit.


[1Kb] 1. Quia crucem suam ipse portauit, Isaias predixit: Puer natus est nobis, et filius datus est nobis, et factus est principatus super humeros eius . Quis enim regum potestatis insignia in humero portat,  et non aut in capite coronam, aut aliqua proprie uestis ornamenta?

[1Kb] 2. Sed solus Rex seculorum Christus gloriam potestatis sue et sublimitatis in humeris extulit, quod etiam Isaac figurauit, qui cum a patre hostia duceretur, ligna ipse sibi portauit , Christi eximiam tunc prefigurans passionem, lignum passionis sue gestantis.



CAPUT XXXu. Cruci affixus est.

[1Kb] 1. Quia ligno crucis suspensus est, atque suffixus, Ieremias propheta ex persona Christi predixerat, dicens: Ego, quasi agnus mansuetus, qui portatur ad uictimam, et non cognoui, quia super me cogitauerunt consilia, dicentes: Mittamus lignum in panem eius,  45 et eradamus eum de terra uiuentium. Hec enim que passurus erat Dominus a Iudeis, quasi si iam facta fuissent, propheta commendat.

[1Kb] 2. Nam quid est lignum in pane missum, nisi Christi affixio carnis in ligno? Panem enim corpus eius agnoscimus; lignum in pane esse, fides nostra crucem agnoscit in corpore. Quia uita corporis sui panis est. Scriptum est enim: Et erit uita tua pendens ante oculos tuos, et timebis die ac nocte, et non credes uite tue . Sed et in Psalmis iterum, quia extendit manus suas in cruce, sic dicit: Eleuatio manuum mearum sacrificium uespertinum . Siue quod ueniente quasi mundi uespera, siue quod declinante iam sole ad uesperam, Dominus in cruce animam posuit, eleuans manus suas in eodem  crucis ligno, atque offerens se ipsum Deo pro nobis sacrificium, ut per illud sacrificium delerentur peccata nostra.

[2Kb] 3. Apud Isaiam quoque de crucis eius predicatione ita scribitur: Et erit principatus eius super humeros  eius , id est, uexillum sue crucis, quod suis pretulit humeris, iuxta uaticinium Dauid prophete, qui dicit: Dominus regnauit a ligno. Habacuc quoque passionem crucis Christi ita prenuntiauit, dicens: Cornua in manibus eius sunt . Quod quid est aliud, nisi tropeum crucis? Item ipse de ascensione crucis, in qua exaltatus omnia traxit ad seipsum, ita dicit: Dominus, fortitudo mea, constituit pedes meos in consummationem. Super excelsa imponet me, ut uincam in claritate eius .



46 CAPUT XXXuI. Clauis manus eius, et pedes affixi sunt.

[1Kb] 1. Quia crucifixus est, et manus eius, ac pedes clauis affixi sunt, per Dauid ipse loquitur, dicens:  Foderunt manus meas, et pedes meos, dinumerauerunt omnia ossa mea, ipsi uero considerauerunt et conspexerunt me. Quibus utique uerbis in cruce corpus significat extentum, manibus pedibusque confixis, et clauorum transuerberatione confossis. Quod Dauid passus non est, qui sine ulla corporis passione legitur in pace quiescere.

2. Sed hoc de Christi predictum est passione, qui a populo Iudeorum clauis in ligno confixus est; manus enim et pedes non confodiuntur, nisi eius qui in ligno suspenditur. Item in Canticis canticorum: Manus mee distillauerunt myrrham, et digiti mei pleni myrrha probatissima . Quod specialiter dixit propter fixuras clauorum.

3. Et per Malachiam, quia crucifigendus erat, ita  premisit idem de semetipso Dominus, dicens: Si affiget, inquit, homo Deum, quia uos configitis me, et dixistis: In quo confiximus te ? Et subiecit Deus post hec illis: Me uos configitis gens tota, quod pertinet ad mysterium dominice passionis, in qua Iudei Christum crucifixerunt, quando sceleratas manus iniecerunt in eum.

4. Quod etiam per Zacariam iterum Deus sic memorat, dicens: Et aspicient ad me, quem confixerunt, et plangent eum planctu, quasi super unigenitum, et dolebant super eum, ut doleri solet in morte primogeniti  . Hoc enim factum deprehendimus in Iesu, quem confixerunt Iudei in cruce, quem dolebunt a se crucifixum in iudicii die, cum uiderint eum in Patris ac sua maiestate regnantem .



47 CAPUT XXXuII. Inter duos latrones crucifixus est.

1. Nam quod inter duos latrones crucifigendus esset, longe ante per Isaiam predictum est: Et inter iniquos deputatus est . Et Habacuc propheta: In medio, inquit, duorum animalium cognosceris , id est, in medio duorum latronum.



CAPUT XXXuIII. Quia diuisa sunt uestimenta eius.

 [125Kb] 1. Post crucis sententiam sequitur rerum diuisio, et sors super uestem; quam per Dauid idem Dominus ante predixerat, dicens: Diuiserunt sibi uestimenta mea, et super uestem meam miserunt sortem . Que prophetia, quemadmodum sit expleta, euangelica narrat historia. Nam dum uestimenta alia a militibus fuissent diuisa, pro tunica autem dicunt: Non scindamus eam, sed mittamus sortem, cuius sit . Erat enim tunica [Figure: [Character] 1Kb] inconsutilis, [Figure: [Hebrew Text] 1Kb] id est, ex omni parte contexta.



48 CAPUT XXXIX. Felle et aceto potatus est.

[1Kb] 1. Quod autem pendenti in cruce acetum cum felle mistum dederunt, hoc iam fuerat in Psalmis predictum a Domino: Dederunt, inquit, in escam meam fel,  et in siti mea potauerunt me aceto, quod quidem et alias ad Ierusalem ipse sic proclamat, dicens: Ego te plantaui uineam electam; quomodo facta est in amaritudinem uitis aliena ?

2. Deus enim bonam plantauerat uineam, hoc est, Iudeorum gentem: illa autem uitio suo deprauata Conditorem amaritudine potauit. Pro quo et Moyses: Uua, inquit, eorum, uua fellis, et botrus amaritudinis ipsis . Unde et superius obiurgans eos, dicit: Sic plebs fatua, et non sapiens, hec Domino retribuisti ?



CAPUT XL. Quia hyssopo circumdederunt spongiam aceto plenam.


1. Nam quod hyssopo circumdederunt spongiam aceto plenam, in Psalmis dictum fuerat: Asperges me hyssopo, et mundabor . Unde et in lege per hyssopi fasciculum aspergebantur agni sanguine, qui mundari uolebant , quo significaretur per passionem Domini peccata ablui mundi.



49 CAPUT XLI. Quia titulus crucis eius corruptus non est.

[2Kb] 1. De titulo crucis dixerunt Iudei: Noli scribere Rex Iudeorum, [Figure: [Character] 1Kb] sed quia ipse dixit: Rex sum Iudeorum. [Figure: [Hebrew Text] 1Kb] Et respondit Pilatus: Quod scripsi, scripsi . Iam enim in Psalmo LuI fuerat prophetatum: Ne corrumpas tituli inscriptionem, in cuius  psalmi serie non solum passio, uel mors, sed etiam resurrectio et ascensio Domini predicatur.



CAPUT XLII. In cruce pendens, Patrem pro inimicis suis deprecatus est.

1. Quia in cruce pendens Patrem pro inimicis suis deprecatus est, Isaias dicit: Ipse peccata multorum tulit, et pro transgressoribus orauit . Et in Psalmis sic: Pro eo, inquit, quod eos diligebam, aduersabantur mihi; ego autem orabam pro eis .

[1Kb] 2. Item Habacuc cum dixisset de eo: In medio duorum animalium cognosceris, subiecit: Cum conturbata fuerit anima mea, in ira misericordie tue memor eris . Prefigurauit enim propheta sub  hac sententia in semetipso Iudeorum personam, qui Christum 50 commoti ira crucifixerunt. Ubi tamen ille, memor misericordie sue dixit: Pater, ignosce illis, quia nesciunt quid faciunt .



CAPUT XLIII. Pro nostris peccatis crucifixus est.

[1Kb] 1. Et quia non pro suis, sed pro nostris peccatis  crucifixus est, Isaias dicit: Pro iniquitatibus populi sui ductus est ad mortem, dabo impios pro sepultura eius. Et iterum: uulneratus est propter iniquitates nostras, et attritus est propter scelera nostra; liuore eius sanati sumus. Et iterum: Omnes nos, quasi oues, errauimus, unusquisque in uiam suam declinauit, et Dominus posuit in eo iniquitates omnium nostrum . Iuxta Apostolum, qui dicit: Quia cum peccatum non cognouisset, ipse pro nobis peccatum factus est , id est, sacrificium pro peccatis nostris. Quare autem pro nobis passus est, hec est causa.



CAPUT XLIu Quia mortuus est.

 [1Kb] 1. Post flagella et crucem, fellisque et aceti potationem, deinde sequitur mors eius. Quam lex ipsa non siluit, dicens: Recubans dormiuit, ut leo, et ut catulus leonis; quis suscitabit eum ? Clamat etiam eamdem mortem eius et LXuII Psalmus: Deus noster, Deus saluos faciet nos, et Domini mors, et Domini exitus mortis.

[1Kb] 2. Quid apertius diceretur? Dominus enim iehsu, qui interpretatur Saluator, ipse est Deus noster, saluos faciens nos, quem 51 quia oportuit nasci, et a uita exire per mortem, ideo subiunctum est: Domini mors, et Domini exitus. Item per Isaiam: Tanquam ouis ad occisionem ductus est, et sicut agnus coram tondente se sine uoce, sic non aperuit os suum. Pro peccatis populi sui ductus est ad mortem .

 [4Kb] 3. Iudei autem Christum, quem sperant uenturum, moriturum non sperant. Ideoque respondeant: Quis est iste quem propheta annuntiat? Item apud Ieremiam sic dicit: Inebriaui animam lassam, et omnem animam esurientem saturaui, ideo quasi de somno suscitatus sum, et uidi, et somnus meus dulcis mihi .

 52 4. Danieli quoque angelus de occisione et morte Christi sic loquitur, dicens: Scito et animaduerte, ab exitu sermonis, ut iterum edificetur Ierusalem, usque ad Christum ducem hebdomade septem et hebdomade LXII erunt, et post hebdomadas LXII occidetur Christus; [Figure: [Character] 1Kb] id est, post quadringentos nonaginta annos, et non erit eius populus qui eum negaturus est. Unde et ibi sequitur clades Iudeorum, que postea completa est: Et ciuitatem, et sanctuarium dissipabit populus cum duce uenturo , id est, Romanus exercitus cum uespasiano.

5. Item in Sapientia sic legitur de morte eius: Contumeliis et tormentis interrogemus eum, ut sciamus reuerentiam illius, et probemus patientiam ipsius, morte turpissima condemnemus eum .



CAPUT XLu. Quia in passione eius tenebre facte sunt.


1. Quod uero media die in passione eius tenebre facte sunt, et sol ipse refugit, hoc etiam diuini libri loquuntur, Amos propheta testante: Et erit in die illa, dicit Dominus, occidet uobis sol meridie, et tenebrescere faciam terram in die luminis .

[1Kb] 2. Et Ieremias: Exterrita est, inquit, que parturit, id est, Ierusalem, et afflicta est anima eius: occidit ei sol, cum adhuc medius dies esset; confusa est et maledicta; reliquias eorum in gladium dabo . Quod factum est per uespasianum.



CAPUT XLuI. Non fregerunt eius crura.

1. Porro, quia non fregerunt eius crura, nisi tantum  latronum, iam predictum fuerat: Os eius non comminuetis ; preceptum enim fuerat eis celebrare pascha in  ouis similitudine; in qua Dominice passionis 53 umbra precesserat, qui tanquam ouis ad occisionem ductus est . Illa enim figura agni Christi passionem significabat.



CAPUT XLuII. Lancea percussus est.

1. Et quia lancea latus eius percussum est, sic prenuntiatum est ab ipso per Iob: Confregit me, et posuit me quasi in signum; circumdedit me lanceis suis; conuulnerauit lumbos meos, concidit me uulnere super uulnus , id est, uulnere lancee super uulnus clauorum. Unde etiam et per Dauid: Super dolorem uulnerum meorum addiderunt , sic est ab eo prenuntiatum.

[1Kb] 2. Et per Ieremiam: Tetendit arcum suum, et posuit  me, quasi signum ad sagittam, misit in renibus meis filias pharetre sue . Et iterum de ipso populo sic ait idem Dominus per prophetam: Facti sunt mihi in sagittam reciprocam . Et Zacarias: uidebunt, in quem confixerunt. Utique hominem quem crucifixerunt. Quo etiam testimonio promissus est Christus in ea qua crucifixus est carne uenturus.



CAPUT XLuIII. De latere manauit sanguis et aqua.

1. Nam quia ex latere eius sanguis et aqua manauit, Zacarias dicit: Tu quoque in sanguine Testamenti tui emisisti uinctos tuos de lacu, in quo non est aqua . Et iterum: Cum egrederetur uir ab Oriente, ecce aque redundantes a latere dextro  , scilicet, Christi.

[1Kb] 2. Item de eadem aqua, que ex latere eius profluit, propheta 54 alius sic dicit: Flumina aque uiuentis  egredientur de uentre illius, aque scilicet baptismatis, que credentes uiuificant, et que sitientibus largiuntur, quando impletur quod scriptum est: Lauamini, mundi estote ; et: Lauabis me, et super niuem dealbabor .



CAPUT XLIX. Sepultus est.

[1Kb] 1. Quia sepulture traditus est, et humatus, in Psalmis dicitur: Collocauerunt me in obscuris, sicut mortuos seculi. Quasi diceret: Sicut homines, utique quia ipse Deus erat. Item Isaias: Et erit Dominus nominatus, in signum eternum, quod non auferetur. Et erit sepulcrum eius gloriosum. Et alibi: Dabo impios pro sepultura eius, et diuites pro morte eius .



CAPUT L. Lapis ad ostium monumenti positus est.


[2Kb] 1. Quia postquam sepultus est, lapis ad ostium monumenti positus est, per Ieremiam idem ait: Lapsa est in lacum uita mea, 55 et posuerunt lapidem super me. Et iterum: Conclusit uias meas lapidibus quadris, circumedificauit aduersum me, ut non egrediar.



CAPUT LI. Descendit ad inferos.

[1Kb] 1. Quia in infernum descendit, sic idem Dominus in Ecclesiastico dicit: Penetrabo omnes inferiores partes terre, et inspiciam omnes dormientes, et illuminabo sperantes in Deum . Item in Psalmis: uita mea inferno appropinquauit, estimatus sum cum descendentibus in lacum, factus sum sicut homo sine adiutorio inter mortuos liber . Descendit enim, sicut homo, in infernum, sed solus inter mortuos liber fuit, quia mors illum tenere non potuit.



CAPUT LII. Descendens de morte quos uoluit liberauit.

[1Kb] 1. Quia in infernum descendens eos qui captiui  erant a diabolo eruit, et sic iterum ad celestia remeauit, idem per Osee ita ante prenuntiauit: Ego, inquit, ego capiam, et uadam; tollam, et non est qui eruat; uadens reuertar ad locum meum; id est, ad celeste solium. Et infra: De manu, inquit, mortis liberabo eos, de morte redimam illos. Ero mors tua, o mors, ero morsus tuus, inferne .



56 CAPUT LIII. Corpus Christi in sepulcro non uidit corruptionem.

[1Kb] 1. Quod corpus Christi in sepulcro corruptionem non uidit, sed statim, deuicta morte, resurgens, ab inferis remeauit, et hoc per prophetam idem in Psalmis predixit: Caro mea requiescit in spe. Quoniam non derelinques animam meam in inferno, nec dabis  sanctum tuum uidere corruptionem. De qua resurrectione et in psalmo tertio ita cantatur: Ego dormiui, et requieui, et resurrexi, quia Dominus suscitauit me.

[1Kb] 2. Ubi quid aliud indicat propheta, quod dormierit, et resurrexit, nisi quod somnus iste mors esset, et euigilatio resurrectio? quod in quadragesimo psalmo manifestius ostenditur, ubi dicit: Tu autem, Domine, miserere mei, et resuscita me, et retribuam eis . Et iterum: Nunquid qui dormit, non adiiciet ut resurgat ? Item in psalmo quarto: In pace dormiam, et requiescam, quoniam tu, Domine, singulariter in spe constituisti me. Singulariter, quia solus ipse sic requieuit, ut confestim post mortem resurgeret.

[1Kb] 3. Item per Isaiam de eadem resurrectione sua sic  clamat: Nunc exsurgam, dicit Dominus, nunc exaltabor, et nunc subleuabor . Ubi aperte testimonium resurrectionis et ascensionis eius ostenditur. Unde et ibi zelum Iudeorum subiecit, dicens: Concipietis errorem et parietis. Spiritus uester, ut ignis, uorabit uos.



57 CAPUT LIu. Resurrexit ab inferis.


1. Quia ab inferis tertia die resurrexit, Osee propheta predixerat, dicens: uenite, et reuertamur ad Dominum, quia ipse cepit, et sanabit nos, uiuificabit nos post duos dies, in die tertia suscitabit nos, et uiuemus in conspectu eius . Omnia hec in Christo ita completa sunt. Quinta enim feria traditus, Parasceue passus, Dominica circa diluculum resurgens, ab inferis remeauit.

[10Kb] 2. Unde et subiunxit propheta: Quasi diluculo preparatus est egressus eius. Quod autem dixit resurgemus et uiuemus in conspectu eius, hoc propheta de sua persona, uel sanctorum, eloquitur, qui in inferno erant, et cum illo tertia die resurrexerunt.



CAPUT Lu. Apostoli ad predicandum missi.


1. Quia post resurrectionem suam Christus piscatoribus apparuit, et predicare eos gentibus misit, per Ieremiam ante sic meminit, dicens: Ego mittam piscatores multos, dicit Dominus, et piscabuntur eos . Denique secundum Matthei Euangelium legitur quod iehsu ueniens iuxta mare Galilee, uidit Petrum et Andream, fratrem eius, mittentes retia in mare, quibus dixit: uenite post me, et faciam uos fieri piscatores hominum .

[1Kb] 2. Similiter et duos alios fratres Iacobum Zebedei, et Ioannem fratrem eius, dum uidisset in nauicula cum patre Zebedeo texentes retia, prouocans  eos, de piscatoribus piscium piscatores 58 reddidit hominum, scilicet, ut predicationis reti cunctos credentes de profundo seculi huius extraherent. Post hos piscatores sequitur: Et mittam uenatores et uenabuntur eos de montibus, et de collibus, et de cauernis petrarum ; quod specialiter ad conuersionem pertinet gentium, quas undique apostoli ceperunt, qui super assumptionem constituti sunt animarum.

[1Kb] 3. Quos quia post gloriam resurrectionis sue Dominus ad predicandum in gentibus mitteret, et per Isaiam sic prelocutus est, dicens: uenio, inquit, ut congregem cum omnibus gentibus et linguis, et uenient, et uidebunt gloriam meam, et ponam in eis signum, utique crucis; et mittam ex eis qui saluati  fuerint ad gentes in mare, in Africam, et Lybiam, tenentes sagittam, id est, uelocem predicationis sermonem, in Italiam quippe et Greciam, et ad insulas  longe, et ad eos qui non audierunt de me, et non uiderunt gloriam meam ; in qua sententia specialiter missi apostoli prophetantur.

4. Simulque et quod per totum mundum predicauerunt Euangelium, id ipsum prophete non tacuerunt; de quibus etiam in Psalmis ante predictum est: Non sunt loquele, neque sermones, quorum non audiantur uoces eorum. In omnem terram exiuit sonus eorum, et in fines orbis terre uerba eorum. .



CAPUT LuI. In celum ascendit.

1. Iam uero quia post resurrectionem suam in hominis forma Christus in celum usque ad Patrem ascendit, Daniel dicit: Aspiciebam in uisu noctis, et ecce in  nubibus celi quasi filius hominis ueniebat, et usque ad Antiquum dierum peruenit; id est, usque ad Patrem. Post hec adiecit: Et in conspectu eius obtulerunt eum, et dedit ei potestatem, et regnum, et omnis populus, tribus et lingue ipsi seruient, potestas eius potestas eterna que non auferetur, et regnum eius, quod non corrumpetur .

59 [1Kb] 2. Huius ascensionem in celis rursus Psalmista sic indicat: Ipse tanquam sponsus procedens de thalamo suo; exsultauit, ut gigas, ad currendam uiam, a summo celo egressio eius, et occursus eius usque ad summum eius . ueniens enim de celo, usque ad inferos descendit; regressusque, repetiit mansionem suam, ascendens et sedens ad dexteram Patris, de quo antea solus exiuit.

 3. Cuius ascensus in celum, uel introitus, quibus gaudiis declaretur, Psalmographus indicat. uidentes enim potestates etheree carnem Christi ascendentem in nubibus, et portas celi ingredientem, dixerunt: Tollite portas, principes, uestras, et eleuamini, porte eternales, et introibit Rex glorie. Quis est iste Rex glorie? Dominus fortis et potens, Dominus potens in prelio .

4. Hunc ascensum eius et alibi commemorans Dauid dicit: Ascendit super cherubim, et uolauit, uolauit super pennas uentorum . Et iterum: Ascendit in altum, captiuam duxit captiuitatem, dedit dona hominibus . Qui utique nisi fuisset in terra, non diceretur ascendere. Sed quid est captiuam duxit captiuitatem, nisi quia, deuicta  morte, ipsam carnem, quam e terris assumpserat, quasi captiuam in celum ducebat?

[1Kb] 5. Unde et post hec propheta hortatur omnes  gentes, prouocans eas ad laudem Dei, eumdemque ascensum Christi eisdem iterum sic prenuntians, ait: Regna terre, cantate Deo, psallite Domino, psallite Deo, qui ascendit super celos celorum ad Orientem. Et bene adiecit, ad Orientem, quia idem locus in Orientis partibus est, ubi Christus resurrexit, et unde in celum ascendit. Et post hec subdidit: uisi sunt ingressus tui, Deus, ingressus Dei mei regis . uidentibus enim omnibus apostolis atque quingentis uiris, sic ascendit in celum.

60 [1Kb] 6. Huius ascensionem et Salomon in Canticis canticorum predicat: Ecce hic uenit, saliens supra montes, transiliens supra colles . Et Amos dicit: Aedificauit Dominus in celo ascensum suum, et pollicitationem in terra firmauit  . Sed et illud, quod per Isaiam Dominus dicit: Nunc exsurgam, nunc exaltabor, nunc sublimabor , testimonium resurrectionis et ascensionis Christi declarat, quasi aperte diceret: Nunc exsurgam a mortuis, nunc exaltabor in celum, nunc sublimabor in regno. Unde et alibi ipse Isaias: Ecce intelliget seruus meus, exaltabitur, et eleuabitur, et sublimis erit ualde . Quod utique ad ascensionem celi et ad gloriam pertinet regni.



CAPUT LuII. Sedet ad dexteram Patris.

1. Quia sedet ad dexteram Patris, in Psalmis scriptum est: Dixit Dominus Domino meo: Sede a dextris meis; donec ponam inimicos tuos scabellum pedum tuorum . Inquirant ergo Iudei cui dictum  est a Domino Sede a dextris meis. Nunquid archangelo? non opinor, neque angelo, neque prophete. Nam nullus eorum in ea gloria est, sed ille quem dignum consessu suo inuisibilis Deus habet, hic sedet ad dexteram Patris.

[1Kb] 2. Qui sicut consessu Dei dignus est, ita et natura dignus est, et nomine. De quo dicit et psalmus: Regnabit Dominus super omnes gentes, Deus sedit super sedem sanctam suam . Et iterum: Dominus in celo parauit sedem suam, et regnum eius omnibus dominabitur .



CAPUT LuIII. Regnum Christi perpetuum erit.

[1Kb] 1. Quia regnum eius in celo, et in terra eternum, ac perpetuum permanebit, Daniel dicit: »uidebam in  uisione noctis, et ecce 61 in nubibus celi, quasi filius hominis ueniebat, et usque ad uetustum dierum peruenit, et in conspectu eius perlatus est, et ipsi datus est principatus, et honor, et regnum, et omnis populus, tribus et lingue ipsi seruient, potestas  eius potestas eterna, que non auferetur, et regnum eius, quod non corrumpetur« .

2. Quo testimonio ostenditur ita accepisse Christum ab omnipotente Deo dominationem et regnum, ut potestas eius eterna sit, et regnum eius sine ullo corruptionis fine permaneat. Et iterum idem Daniel: »In diebus illis suscitabit Dominus celi regem, qui in eternum non commouebitur, et regnum eius populo alteri non tradetur. Percutiet et conteret uniuersa regna, et ipsum stabit in eternum .

[1Kb] 3. Et Isaias propheta de eodem: Multiplicabitur, inquit, eius imperium, et pacis non erit finis . Et in psalmis sic legitur: Orietur in diebus eius iustitia, et abundantia pacis, donec extollatur luna  ; id est, usque ad consummationem seculi.



CAPUT LIX. Christus post ascensionem suam Spiritum sanctum super apostolos misit.

1. Quia post ascensionem suam Spiritum sanctum super apostolos misit, Dauid ita dicit: Ascendit in altum, cepit captiuitatem, dedit dona hominibus . Post ascensionem enim suam misit Spiritum sanctum, in quo omnium est plenitudo donorum.

2. De quo et per Ielem prophetam annuntiauit dicens: »Erit, inquit, post hec effundam de spiritu meo super omnem carnem, et prophetabunt filii uestri, et filie uestre, senes uestri somnia somniabunt,  et iuuenes uestri uisiones uidebunt, sed et super seruos meos et ancillas in diebus illis effundam de spiritu meo« . Et Zacarias: Effundam, inquit, super domum Dauid et super habitantes Ierusalem spiritum gratie et precum .



62 CAPUT LX. Apostoli uariis linguis locuti sunt.

1. Quia apostoli Spiritu sancto repleti, linguis uniuersarum gentium locuti sunt magnalia Dei, et hoc ante prenuntiatum est, dicente Psalmista: »Non sunt loquele, neque sermones, quorum non audiantur uoces eorum. In omnem terram exiuit sonus eorum, et in fines orbis uerba eorum« .



CAPUT LXI. uenturus est ad iudicandum.


[1Kb] 1. Quod autem uenturum Christum de celis iudicem speramus, et quod ei omne iudicium dedit Pater, per Ezechielem ita annuntiatur: »Hec dicit Dominus Deus: Aufer cidarim, tolle coronam, nonne  hic est qui humiles subleuauit, et sublimes humiliauit? Iniquitatem, iniquitatem, iniquitatem ponam eam; et hoc non factum est, donec ueniat cuius est iudicium, et tradam ei.«

[1Kb] 2. De quo Isaias: »Dominus, sicut fortis, egredietur, et, sicut uir preliator, suscitabit zelum, uociferabitur, et clamabit, et super inimicos suos confortabitur. Tacui semper, silui, patiens fui, sicut paries, loquar, dissipabo, et absorbebo simul« . Hoc ad secundum aduentum attinet, in quo non humilis, ut iudicetur, sed ut iudex fortis egredietur; neque tacebit, quod in priori aduentu fecit, aut patiens erit, sicut fuit in passione carnis, sed iudicans uociferabitur, loquetur ut paries, quia repente, quasi paries corruens, suos hostes est oppressurus.

 63 3. Hoc etiam et testimonio Psalmiste docetur, ubi dicit: Deus manifeste ueniet, Deus noster, et non silebit ; utique quia etsi in primo humilitatis sue aduentu tacuit iudicatus, in secundo, dum manifestus uenerit, ut iudicet, non tacebit, sed clamabit, ut reddat singulis secundum opera eorum.

[1Kb] 4. Sequitur: Ignis ante eum ardebit, quia, ut ligna, fenum, stipulam, delinquentium consumpturus est opera, ac, sicut aurum, argentum lapidesque pretiosos, iustorum probaturus est gesta . Qui dicturi sunt: Transiuimus per ignem et aquam, et induxisti nos in refrigerium. Aduocabit celum desursum et terram discernere populum suum. Congregate illi sanctos eius, qui ordinant testamentum eius super sacrificia,  et annuntiabunt celi iustitiam eius, quoniam Deus iudex est .

[1Kb] 5. Et Isaias, Auditam, inquit, faciet Dominus gloriam uocis sue, et terrorem brachii sui ostendet in comminatione furoris, et flamma ignis deuorantis. Allidet in turbine et in lapide grandinis . Brachium enim Dei Christus est, qui in flamma et terrore tempestatis ad iudicandum uenturus est. De cuius iterum iudicio idem propheta sic dicit: Consurge, sicut in diebus antiquis, in generationibus seculorum. Nunquid non tu percussisti superbum, uulnerasti draconem? 

[1Kb] 6. Hic secundus Christi predicatur aduentus, ut ea uirtute consurgat ad iudicium, ad separationem bonorum atque malorum, qua uirtute surrexit in  generationibus seculorum. Hoc est in principio, quando percussit superbum, id est, diabolum, separando eum a bonorum consortio angelorum. De quo Christi iudicio et Micheas propheta sic loquitur,  dicens: Audite, colles, iudicium Domini, et fortia fundamenta terre, quia iudicium Domini cum populo suo et cum Isrel diiudicabitur, dicens: Popule meus, quid feci tibi, aut quid molestus fui tibi? responde mihi .

[1Kb] 7. Tunc enim, iuxta Zacariam, uidebunt, in quem confixerunt, et plangent eum planctu, quasi super unigenitum, et dolebunt super eum, ut doleri solet in morte primogeniti . Dolebunt enim 64 a se crucifixum, cum uiderint iudicantem, et in Patris ac sua maiestate regnantem, Iob quoque, ante legem euangelicis uirtutibus clarus, redimendum se, et resuscitandum, et Deo iudici, qui uenturus est iudicare uiuos et mortuos, presentandum, prophetica auctoritate pronuntiat dicens: Credo enim quod  redemptor meus uiuit, et in nouissimo die de terra surrecturus sum, et rursum circumdabor pelle mea, et in carne mea uidebo Deum [Figure: [Character] 1Kb] Saluatorem meum. Quem Deum, nisi qui uidendus est in iudicio? sicut legimus: uidebunt in quem confixerunt .

[1Kb] 8. Quem quidam dicunt in eo loco iudicaturum impios, ubi ipse est iudicatus, Iele propheta testante: Exsurgant, inquit, et ascendant omnes gentes in ualle Iosaphat, ibi sedebo, ut iudicem omnes gentes in circuitu . Nam plerique ibi asserunt futurum iudicium, ubi passus est Dominus, Isaia probante: Consummationem, et abbreuiationem Dominus Deus exercituum faciet in medio orbis terre .

9. Que consummatio et abbreuiatio precessura  que potest esse, nisi iudicii futuri? Sed ubi sit medium terre illud, fidele de passione Domini testimonium Dauid ostendit, qui dicit: Deus autem rex noster ante secula operatus est salutem in medio terre . Nulla enim alia est salus nostra, nisi redemptio Domini nostri Saluatoris et iudicis, que in medio terre orta est.



CAPUT LXII. Epilogus operis.

1. Ecce noui testimonii iudicem et regem de prophetis, ecce Christum ex lege omnium Dominum ostendimus. Tenent ista omnia libri Hebreorum, legunt cuncta Iudei, sed non intelligunt. Quia omnia signata sunt illis, propheta testante: Et erunt sermones libri huius, sicut sermones libri signati, quem si  quis dederit homini nescienti litteras, et dicat Lege, respondeat Nescio litteras, et 65 rursum det alteri scienti litteras, et dicat Lege; ille uero respondeat Non possum, signatus est enim liber .

 [1Kb] 2. Hec sunt Testamenti ueteris signacula, que filius et heres resignauit, cordis nostri oculos illuminans, sicut scriptum est: Liga testimonium, signa legem in discipulis meis. Habemus enim, ad intelligendum Christum, ducem legem, testes prophetas, ex quibus diuinitatem eius et nomen, gentem quoque,  et genus, patriam, natiuitatem, uirtutes et curationes, [Figure: [Character] 1Kb] comprehensiones, palmas, flagella, consputationes, fellis et aceti potationem, mortem, sagittam, sepulcrum, infernum, incorruptionemque corporis, resurrectionem carnis, ascensionem eius in celum, regnum atque iudicium declarauimus.



LIBER SECUNDUS.



66 PROeMIUM.


[1Kb] 1. Quia Breuiarium precedentis libri quadam ex parte Domini, et Saluatoris nostri natiuitatem, passionem, resurrectionem, celique ascensionem explicuit, sequens opusculum utriusque populi prophetiam, id est, Iudeorum ac gentium demonstrabit. In quo opere, sancta soror, poteris ex paucis animaduertere, quanta prophetarum uoces in abiectione Iudaice plebis et ceremoniarum cecinerunt, quantaque in laude populi Noui Testamenti intonuerunt.



CAPUT PRIMUM. De gentium uocatione.

[1Kb] 1. In principio autem opusculi huius de gentium credulitate loquendum est, ut facilius reliqua contueantur, dum ipsa fides Ecclesie antea declaratur.  Denique cum pro adorato uitulo Dominum precaretur Moyses, ut parceret populo peccatori, respondit Dominus: Propitius ero illis; uerumtamen uiuo ego, et uiuit nomen meum, quia implebitur gloria mea omnis terra .

2. Proinde quia omnes gentes ad unius Dei ueri cultum essent uocande, Dauid propheta testatur, dicens: Reminiscentur, et conuertentur ad Dominum uniuersi fines terre, et adorabunt in conspectu eius omnes patrie gentium, quoniam Domini est regnum, et ipse dominabitur gentium . Et rursum: Cantate Domino canticum nouum, quia mirabilia fecit. Notum fecit Dominus salutare suum, ante conspectum gentium reuelauit iustitiam suam .

[1Kb] 3. Quam pluralitatem gentium ita declamat adunari  ad unius Dei 67 cultum: In conueniendo, inquit, populos in unum, et regna, ut seruiant Domino . In unum utique, id est, in unum regem, ut qui diuersorum ritu simulacrorum regna multa, et populi multi dicebantur, in unam conueniendo fidem, unus Dei populus, unumque regnum uocetur.

4. Huius populi congregatio ex gentibus ipsa est Ecclesia, cui in Psalmis uoce prophetica dicitur: Audi, filia, et uide, et inclina aurem tuam, et obliuiscere  populum tuum, et domum patris tui, quia concupiuit rex speciem tuam . Prouocat enim propheta plebem gentium obliuisci populum suum, id est, infidelium cetum et domum patris sui, Babyloniam scilicet, que diaboli et domus, et coniux est, et Christo fidei coniugio copulari.

5. Ad cuius populos Isaias clamat, dicens: Congregamini, et uenite, et accedite simul, quia saluati estis ex gentibus; nescierunt enim, qui leuant signum sculpture sue, et rogant Deum non saluantem . Qui sunt isti saluati ex gentibus, nisi qui crediderunt ex gentibus? Quod uero dicit: Congregamini et audite simul, ostendit in unam debere gentes fidem, communionemque conglobari.

[1Kb] 6. Item ipse: Conuertimini ad me et salui eritis,  omnes fines terre, quia ego Deus, et non est alius. In memetipso iuraui, egredietur uerbum de ore meo, et non reuertetur, quia mihi curuabuntur omnia genua, et iurabit omnis lingua in Domino. Hoc iam contuemur fuisse completum, quando in omnibus terre finibus Dei dilatatur Ecclesia. Qua prophetia erubescant Iudei quidem, Deum sibi peculiariter defendentes, dum audiunt: Iurabit omnis lingua in Domino, id est, non tantum Hebreorum iam populus, sed et omnis gentium multitudo.

[1Kb] 7. Adhuc idem Isaias, posteaquam Christi, quam in carne pertulit, humilitatem digessit, denuo laudem Ecclesie gentium, pro qua talia pertulit, ita predicauit, simulque quod per uniuersum mundum sit ipsa una, sic prophetando aperuit dicens: Lauda, sterilis,  que non paris, decanta laudem, et hinni, que non pariebas: 68 quoniam iam multi filii deserte magis quam eius que habebat uirum, dicit Dominus: Dilata locum tentorii tui, et pelles tabernaculorum tuorum extende, ne parcas; longos fac funiculos tuos, et clauos tuos consolida. Ad dexteram enim et leuam penetrabis, et semen tuum gentes hereditabit, et ciuitates desertas inhabitabit .

 [2Kb] 8. Et iterum: Creaui fructum labiorum pacem: pacem ei qui longe est, et ei qui prope . Hoc et Apostolus exponit, ubi dicit pro Ecclesia ex circumcisione et ex preputio ueniente: Euangelizauit pacem his qui longe, et pacem his qui prope ; et iterum: Quesierunt me qui ante non interrogabant; inuenerunt qui non quesierunt me. Dixi: Ecce ego, ecce ego, ad gentem que non inuocabat nomen meum, expandi manus meas tota die ad populum incredulum .

[1Kb] 9. Item idem ipse: Domus mea, domus orationis uocabitur cunctis populis, ait Dominus . Ad ultimum autem sic ait: uenio ut congregem cum omnibus gentibus, et linguis; et uenient, et uidebunt gloriam meam, et ponam in eis signum, et mittam ex  eis qui saluati fuerint ad gentes, in mare, in Africam, in Libyam tenentes sagittam . Hec Isaias.

[1Kb] 10. Ieremias autem gentium compromissionem sic ostendit. 69 Et congregabuntur omnes gentes in nomine Domini in Ierusalem, et non ambulabunt post prauitatem cordis sui . Et post paululum: Iurauit Dominus in ueritate, et in iudicio, et benedicent eum gentes, ipsumque laudabunt . Item idem ipse de uocatione gentium: Domine, inquit, fortitudo mea, ad te gentes uenient ab extremis terre, et dicent: uere mendacium possederunt patres nostri . Item idem Ieremias ad populum Isreliticum: Audite uocem tube, et dixerunt: Non audiemus. Propter hoc audite gentes .

[1Kb] 11. Item in Osee: Et miserebor eius, qui fuit sine  misericordia, et dicam non populo meo: Populus meus es tu, et ipse dicet: Deus meus es tu; et erit, in loco ubi dictum est ei, Non plebs mea uos, ibi uocabuntur filii Dei uiui . Item in Sophonia: Quia  tunc reddam populis labium electum, ut uocent omnes in nomine Domini, et seruiant ei humero uno . Et post hec: Adorabit eum uir de loco suo, omnes insule gentium . In quo etiam loco uocatio gentium prophetatur; nec iam locum orationis unum, in quo carnalis populus Deum quodammodo uidebatur includere, sed pro uno omnem locum esse orationis ostendit, dum dicit: Adorabit eum uir de loco suo.

[1Kb] 12. Micheas quoque congregari omnes gentes prenuntiat, ut fidei disciplinam percipiant, ita: Et erit, inquit, in nouissimo dierum mons domus Domini, preparatus in uertice montium, et eleuabitur super colles; et fluent ad eum populi, et properabunt gentes multe, et dicent: uenite, ascendamus ad montem Domini,  et ad domum Dei Iacob, et docebit nos de uiis suis, et ibimus in semitis eius, quia de Sion egredietur lex, et uerbum Domini de Ierusalem, et 70 iudicabit populos multos, et corripiet gentes fortes, usque in longinquo .

[1Kb] 13. Nouissimi dies hi sunt, in quibus Saluatoris resplenduit fides. Preparatus autem mons super uerticem montium Christus est, quia ipse est caput apostolorum et prophetarum. Domus uero Domini ecclesia Christi est, super eumdem stabilita, ad quam gentium congregatur diuersitas. Lex autem de Sion exiit, et uerbum Domini de Ierusalem, siue ut ueniret in gentes, relictis ob incredulitatem Iudeis, siue quia in eadem plebe positus iehsu dixit discipulis suis: Ite, docete omnes gentes .

 [1Kb] 14. Item Zacarias de Ecclesia gentium sic dicit: »Lauda, et letare, filia Sion: quia ecce uenio, et habitabo in medio tui, ait Dominus, et applicabuntur gentes multe ad Dominum in die illo, et erunt  mihi in populum, et habitabo in medio tui: et scies quia Dominus exercituum misit me ad te« . Item ibi: »Hec dicit Dominus exercituum, usquequo uenient populi, ut habitent in ciuitatibus multis, et uadant habitatores unus ad alterum, dicentes: Eamus et deprecemur faciem Domini, et queramus Deum exercituum, uadam etiam et ego, et uenient populi multi, et gentes robuste ad querendum Dominum exercituum in Ierusalem« ?

[1Kb] 15. His ergo tot tantisque testimoniis erubescant Iudei gentium conuersarum emulatores, tandemque conuicti cognoscant atque audiant in Deuteronomio Dominum proclamantem: Eritis gentes ad caput, incredulus autem populus ad caudam .



CAPUT II. Cunctis gentibus in Christum credere iussum est.


[1Kb] 1. Quia in Christo Filio Dei credere cunctis gentibus iussum est, Iacob in benedictionibus patriarcharum dixit: Non 71 deficiet princeps ex Iuda, nec dux de femoribus eius, donec ueniat qui mittendus est, et ipse erit exspectatio gentium . Et Dauid ex persona eiusdem Christi in Psalmis: »Dominus dixit ad me, Filius meus es tu, ego hodie genui te; pete a me, et dabo tibi gentes hereditatem tuam, et possessionem tuam terminos terre« . Et iterum: Constitues me in caput gentium, populus, quem non cognoui, seruiuit mihi, obauditu auris obaudiuit mihi.

[1Kb] 2. Similiter et alibi de eodem Psalmographus  idem sic dicit: Ante solem permanet nomen eius, et ante lunam sedes eius, et benedicentur in eo omnes tribus terre, omnes gentes seruient ei . De cuius dominatione etiam superius  sic fuerat prelocutus: Et dominabitur a mari usque ad mare, et a flumine usque ad terminos orbis terre.

3. Quod testimonium nec Salomoni congruit, nec Dauid. Notum est enim quibus terminis regnum conclusum exstitit Salomonis. Sed hoc in Christo uidemus fuisse completum. Cuius ab ortu solis usque ad occasum magnum est nomen eius in gentibus. Hic et a flumine dominandi sumpsit exordium, ubi baptizatus est a Ioanne, et peruenit per fidem in gentibus usque ad terminos terre.

[1Kb] 4. Item in eisdem Psalmis de eius eterna natiuitate  et potestate in gentibus, Dominus loquitur: »Ante luciferum, inquit, genui te; tu es sacerdos  in eternum secundum ordinem Melchisedech; iudicabit in nationibus, implebit ruinas, conquassabit capita in terra multorum« . Et Isaias: In die illa erit radix Iesse, qui stat in signum populorum, ipsum gentes deprecabuntur . Et post alia: Leuabit signum in nationibus procul, et sibilabit ad eum de finibus terre.

[1Kb] 5. Item idem Isaias, de Christo Domino nostro in gentibus 72 regnaturo: »Hec dicit Dominus Deus creans celos, et extendens eos, firmans terram et que germinant ex ea, dans flatum populo, qui est super eam, et spiritum calcantibus eam, ego Dominus uocaui te in iustitia, et apprehendi manum tuam, et seruaui te, et dedi te in fedus populi in lucem gentium, ut aperires oculos cecorum, et educeres  de conclusione uinctum, de domo carceris sedentes in tenebris. Ego Dominus, hoc est nomen meum« . Hoc iam contuemur esse completum per Christum, qui lux factus est in carne ignorantie gentium positarum.

[1Kb] 6. De quibus et alibi ipse dixit: Et ducam cecos in uiam quam nesciunt, et in semitis quas ignorauerunt, ambulare eos faciam, ponam tenebras coram eis in lucem, ut impleretur quod per eumdem prophetam fuerat dictum: Gentium populus, qui sedebat in tenebris, uidit lucem magnam, habitantibus in regione umbre mortis lux orta est eis . Item de gentium uocatione ad Christum sic ait: »Attendite ad me populus meus, et tribus mea me audite, quia lex a me exiet, et iudicium meum in luce populorum  requiescet, prope est iustus meus, egressus est Saluator meus .

[1Kb] 7. Et post hec: »Gaudete et laudate simul deserta Ierusalem, quia consolatus est Dominus populum suum, redemit Ierusalem, parauit Dominus brachium sanctum suum in oculis omnium gentium, et uiderunt omnes fines terre salutare Dei nostri« . Ad hec per predictum Isaiam uox diuina Christum in carne iudicem gentium ita annuntiat: »Ecce, inquit, seruus meus, suscipiam eum, electus meus, complacuit sibi in illo anima mea, dedi spiritum meum super eum, iudicium gentibus proferet, non clamabit, neque accipiet personam, nec audietur foris uox eius, calamum quassatum  non conteret, et linum fumigans non exstinguet. In ueritate educet iudicium, non est tristis, nec turbulentus,  donec ponat in terra iudicium, et legem eius insule exspectabunt« .

8. Seruus quippe, sed ex susceptione hominis, Christus, qui quoniam prius ad Iudeos ueniens non est receptus, iudicium in gentibus protulit: quale iudicium, nisi ut ex fide iustificarentur? 73 Eius uox non audietur foris, hoc est, in heresibus, et Iudeis extra Dei Ecclesiam positis. Item de ipso in Isaia: »Ecce intelliget seruus meus, exaltabitur, et eleuabitur, et sublimis erit ualde, sicut obstupuerunt super te multi, sic ingloriosus erit inter uiros aspectus eius, et forma eius inter filios hominum, iste asperget gentes multas, super ipsum continebunt reges os suum, quia quibus non est narratum de eo, uiderunt, et qui non audierunt, contemplati sunt«  .

9. Item qui supra de eo: Ecce testem populis dedi eum, ducem ac preceptorem gentibus, ecce gentem quam nesciebas uocabis, et gentes, que non cognouerunt te, ad te current, propter Dominum Deum tuum, et Sanctum Isrel, quia glorificauit te . Que prophetia omnis de uocatione gentium manifesta est, quia in Christo essent crediture.

[1Kb] 10. Et Habacuc ita inquit: Dominus loquitur: Scribe uisum aperte, et explana eum super tabulas, ut percurrat qui legerit eum, quia adhuc uisus procul apparebit in finem, et non mentietur; si moram fecerit, exspecta illum, quia ueniens ueniet, et non tardabit. De incredulis autem Iudeis ita sequitur: Ecce qui incredulus est, non erit recta anima eius in semetipso .

[1Kb] 11. Siquidem et per Aggeum de Christo in gentibus regnaturo sic cecinit idem Dominus, dicens: Spiritus meus erit in medio uestrum, nolite timere, quia hec dicit Dominus: Adhuc modicum, et ego commouebo celum et terram, et mare, et aridam, et mouebo omnes gentes, et ueniet desideratus cunctis gentibus . Quod si de Antichristo hanc prophetiam infidelis intelligat, mendacium est procul dubio. Illum enim non gentes desiderant, sed soli Iudei exspectant.



CAPUT III. Iudei et gentes ad Christum uocantur.

[1Kb] 1. Quia uterque populus Iudeorum et gentium sub Christi 74 regimine uaticiniis prophetarum uocantur,  Isaias dicit: Et erit in die illa, nutriet homo uaccam boum, et duas oues, et pre ubertate lactis comedet butyrum . uacca boum plebs est Iudee ueniens de semine patriarcharum. Oues due Ecclesia ueniens de gentibus, et idcirco due oues, et una uacca, quia auctior est ex gentibus Ecclesie numerus, quam ex Iudeis.

2. Homo autem, qui nutriet eas, ipse est Christus  qui per Ieremiam dicit: Conuertimini, filii reuertentes, dicit Dominus, quia ego uir uester, et assumam uos, unum de ciuitate, et duos de cognatione, et dabo uobis pastores iuxta cor meum, et pascent uos scientia et doctrina . Superbis namque dixerat per Isaiam: Nutriet homo uaccam unam et duas oues; quem hominem Deus nunc semetipsum esse ostendit, qui assumet duos de cognatione, et unum de ciuitate, quia minor est numerus credentium ex circumcisione, quam ex preputio.

[1Kb] 3. Hanc autem ciuitatem Iudeam dicit, siue Ierusalem; cognationem uero gentes; pastores autem apostolos, uel Ecclesie doctores, Christi gratiam predicantes. Sic et alio loco idem ipse Ieremias Iudeos seruire Christo proclamat: Et erit in die illa, ait  Dominus exercituum, conteram iugum meum de collo tuo, et uincula eius disrumpam, et non dominabuntur eis amplius alieni, sed seruient Domino Deo suo, et Dauid regi suo, quem suscitabit eis . De quo Ieremias: »Ecce dies uenient, dicit Dominus, et suscitabo Dauid germen iustum, et regnabit rex, et sapiens erit, et faciet iudicium et iustitiam super terram. In diebus illis saluabitur Iuda, et Isrel habitabit confidenter, et hoc est nomen quod uocabunt eum, Dominus iustus noster« .

[1Kb] 4. Cuius ortum propter utramque gentem uox patris per Psalmistam ita annuntiat: »Commemorabo superbie et Babylonis scientium me. Ecce Palestina, et Tyrus cum Aethiopia, iste natus est ibi. Ad Sion autem dicetur: uir et uir natus est in ea, et ipse fundauit  eam Excelsus. Dominus narrabit scribens populos. Iste natus est ibi.« In Babylone, Palestina, Tyro, Aethiopia gentes significantur. 75 In Sion uero Hebreorum populus, quia pro utrarumque salute gentium natus est Christus.

5. Item Ezechiel Christum sub persona Dauid super utramque gentem sic predicat regnaturum: »Rex, inquit, unus erit omnibus imperans, et non erunt ultra due gentes, nec diuidentur amplius in duo regna, nec polluentur ultra in diis suis, et abominationibus, et in cunctis iniquitatibus suis, et saluos eos faciam de uniuersis sedibus suis, in quibus peccauerunt; et mundabo eos, et erunt mihi populus, et ego ero eis Deus, et seruus meus Dauid rex super eos, et pastor unus erit omnibus eorum .

 [1Kb] 6. Quia Christus rex Iudeorum est, Isaias indicat dicens: Dicite filie Sion: Ecce rex tuus uenit tibi iustus, et saluans, pauper, sedens super asinum indomitum. Daniel autem propheta potestatem Christi, non solum super gentes, sed etiam super Iudeos a Patre datam, scribens, sic ait: »Aspiciebam in uisione noctis, et ecce cum nubibus celi, quasi Filius hominis ueniebat, et usque ad antiquum dierum peruenit,  et in conspectu eius obtulerunt eum .

[1Kb] 7. Nam postea quam dixit assumptum eum in celum, et perductum usque ad Patrem, adiecit: Et data est ei potestas, et honor, et regnum, et omnes populi, tribus et lingue ipsi seruient. Que tribus, nisi Hebreorum populus? Que lingue, nisi gentium nationes? Amos quoque propheta ad Christi regnum Iudeos a Deo sic prouocat dicens: »Prepara te in occursum Domini Dei tui, Isrel, quia ecce ego firmans tonitruum, et creans spiritum, et annuntians in hominibus Christum suum« .

[1Kb] 8. Sic et Isaias: Domus Iacob, uenite, et ambulemus in lumine Domini . De quo Dauid ait: In lumine tuo uidebimus lumen . Inter hec et Micheas propheta, dum locum originis  Christi declararet, ita eum super Isrel dominaturum subiunxit: Et tu, inquit, Bethlehem domus Ephrata, non es minima in millibus Iuda, ex te mihi prodiet Dominator in Isrel .

76 9. Quo loco ostendit Christum dominum esse Iudeorum, eiusque regimine eumdem populum subiugandum, ubi et potestatem eius per uniuersum mundum ita prenuntiauit: »Stabit, inquit, et uidebit, et pascet gregem suum in uirtute Domini, et in honore nominis Dei sui erunt, quoniam nunc magnificatur usque ad terminos terre, et erit iste pax.«

[1Kb] 10. Cuius aduentum Iudeis predicandum Isaie sic Dominus loquitur: »Super montem excelsum ascende tu, qui euangelizas Sion, exalta in fortitudine uocem tuam, qui euangelizas Ierusalem; dic ciuitatibus  Iude: Noli timere. Ecce Deus uester. Ecce Dominus Deus in fortitudine ueniet, et brachium eius dominabitur. Ecce merces eius cum eo, et opus illius coram eo, sicut pastor gregem suum pascit, in brachio suo congregabit agnos« .

[1Kb] 11. Zacarias autem propheta de Christi regno in Iudeis et gentibus ita proclamat: Exsulta satis, filia Sion, iubila, filia Ierusalem, ecce rex tuus ueniet tibi, iustus et saluator, ipse pauper et ascendens super asinum et super pullum asine, et potestas eius a mari usque ad mare, et a flumine usque ad fines terre . Que prophetia quomodo fuisset completa in Christo, Euangelia ipsa testantur.



CAPUT Iu. De uocatione gentium ad fidem ante Hebreos.


[2Kb] 1. Iam et quia prius gentes credere poterant in Christum, et postea Iudei, Dauid propheta ostendit; uidens enim quod ad Iudeam redimendam uenisset Dominus, sed ante gentilitas crederet, et postmodum Iudea sequeretur, dicit: Aethiopia preueniet manus eius Deo , id est, priusquam Iudea credat, saluandam se offert 77 omnipotenti Deo peccatis nigra gentilitas. Sicut et Isaias ait: Donec plenitudo gentium intreat, et sic omnis Isrel saluus fiat; et in Deuteronomio: Eritis gentes ad caput, incredulus autem populus ad caudam , quasi in nouissimo conuersurus.



CAPUT u. Quia in fine mundi in Christum credituri sunt Iudei.


1. Transeuntibus quidem istis carnalibus Iudeis, postea in nouissimis temporibus filii eorum in Christo credituri sunt, Osee propheta testante: Quoniam diebus multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Utique quemadmodum nunc esse uidentur; deinde sequenter adiunxit: Et postea reuertentur filii Isrel, et inquirent Dominum Deum suum, et Dauid regem suum, et stupescent in Domino, et in bonis suis, in nouissimis diebus.

[1Kb] 2. Que omnis prophetia procul dubio de Christo est, qui in Dauid nomine significatur. De cuius semine secundum carnem est genitus, de quo Ieremias  dicit: Ecce dies ueniunt, dicit Dominus, et suscitabo Dauid germen iustum, et regnabit rex, et sapiens erit, et faciet iudicium et iustitiam in terra. In diebus illis saluabitur Iuda, et Isrel habitabit confidenter, et hoc est nomen quod uocabunt eum, Dominus iustus noster .

3. Malachias quoque ante finem mundi Eliam sic dicit esse mittendum ad conuersionem Iudeorum: »Ecce ego mittam uobis Eliam prophetam, antequam ueniat dies Domini magnus, et horribilis, et conuertet cor patrum ad filios, et cor filiorum ad patres eorum« . Ante aduentum enim iudicii mittet Dominus Eliam ad conuertendum cor filiorum, ad cor patriarcharum et prophetarum, 78 ut credat  posteritas eorum in Domino Iesu Christo, quem illi prophetantes exspectauerunt.

[1Kb] 4. Nam si hactenus Iudei recte credunt, quid est, in quo per Eliam conuerti eos in nouissimo propheta testatur? Nunc enim mente cecati sunt, nec possunt intelligere Saluatorem, qui audiunt, nisi in fine mundi, dum fuerit consummatio seculi; pronuntiat enim hoc Dominus per Isaiam prophetam dicens: »Audite audientes, et nolite intelligere; et uidete uisionem, et nolite cognoscere; exceca cor populi huius, et aures eius aggraua, et oculos eius claude, ne forte uideant oculis suis, et auribus suis audiant, et corde suo intelligant, et conuertantur, et sanem illos« .

[1Kb] 5. Et dixit propheta: »Usquequo, Domine?« et  dixit Dominus: »Donec desolentur ciuitates absque habitatore, et domus sine homine, terra relinquetur deserta, et longe faciet Dominus homines; tunc conuertetur, et erit in ostensione, sicut terebinthus, et sicut quercus, que expandit ramos suos, semen sanctum erit, quod steterit in ea.« Ecce apparet eos nunc a lumine fidei et ueritatis esse alienos; audiunt enim Christum, et non intelligunt; uident, et non agnoscunt.

[1Kb] 6. Sed quandiu ita erunt? Quousque subuertantur urbes, et terra pene redeat in desertum; tunc enim conuersi uidebunt, credituri in Christo, atque intelligentes sanabuntur, et cognoscent omnia. Iuxta quod et Ieremias eis dicit: In nouissimo dierum cognoscetis ea . De hac nouissima credulitate  Iudeorum et Sophonias sic dicit: »In tempore illo saluabo claudicantem, et eam que eiecta fuerat congregabo; et ponam eos in laudem, et in nomen in omni terra confusionis eorum, in tempore illo quo adducam uos, et in tempore, quo congregabo uos. Dabo enim uos in nomen et in laudem in omnibus populis terre, cum conuertero captiuitatem uestram coram oculis uestris, dicit Dominus« .

79 [1Kb] 7. Claudicantem plebem Iudeam dixit, que nunc a semitis fidei claudicat, sicut psalmus testatur dicens: Claudicauerunt a semitis suis ; et hanc se saluaturum in nouissimo Deus pronuntiat, dum dicit: Saluabo claudicantem. Et per Ezechielem: Post dies, inquit, multos uisitaberis, et in nouissimo annorum uenies ; et  paulo superius quia baptizandi sunt: »Tollam, inquit, uos de gentibus, et congregabo uos de uniuersis terris, et adducam uos in terram uestram, et effundam  super uos aquam mundam, et mundabimini ab omnibus inquinamentis uestris et ab uniuersis idolis uestris mundabo uos, et dabo uobis cor nouum, et spiritum nouum ponam in medio uestri, et auferam cor lapideum de carne uestra, et dabo uobis cor carneum, et spiritum meum ponam in medio uestri, et faciam ut in preceptis meis ambuletis, et iudicia mea custodiatis, et operemini, et habitabitis in terra quam dedi patribus uestris, et eritis mihi in populum, et ego ero uobis in Deum, et saluabo uos ex uniuersis inquinamentis uestris« 

[1Kb] 8. Hic est enim populus in nouissimis conuertendus, quem Iacob patriarcha sub figura Beniamin lupum mane comedentem predam, et uespere spolia diuidentem prophetat . Utique quia initio  mundi idem populus quasi in mane legem accepit, in uespere autem mundi, dum fuerit crediturus, diuidet inter Nouum Testamentum et uetus. Nam de his que ad Isrel in futurum promittuntur, ad eamdem partem dicitur, que creditura est in Christo quando in nouissimis temporibus conuersi fuerint, quale est illud apud eumdem Osee: Et erit in loco ubi dicitur ei: Non populus meus, dicetur ei Filii Dei uiuentis, et congregabuntur filii Iuda, et filii Isrel pariter, ponent sibimet caput unum .

[1Kb] 9. Hoc in nouissimis erit temporibus, quando, Elia predicante, conuertetur Iuda ad Christum, ut sit unum cum Isrel spiritualiter, hoc est, cum populo gentium, iam Deum ex fide uidentium, ponentes sibimet caput unum, quod est Christus, ascendentesque  de terra, [Figure: [Character] 1Kb] hoc est [Figure: [Hebrew Text] 1Kb] a carnali terrenaque spe ad promissa celestia.



80 CAPUT uI. Plurimi ex Iudeorum populo non erant credituri.

[1Kb] 1. Sed quia plurimi ex Iudeorum populo non essent credituri in Christum, Moyses legislator eamdem eorum incredulitatem ante prenuntiauit: Et erit uita tua pendens ante oculos tuos, et timebis die ac nocte, et non credes uite tue . Unde et Isaias: Domine, quis credidit auditui nostro? et brachium Domini cui reuelatum est? Et uidimus eum, et non erat aspectus . Quibus uerbis incredulitatem Iudeorum designat, qui Christum uidentes non receperunt, quem quia nec credere, nec cognoscere potuerunt, illico excidium habituri.

 [1Kb] 2. Sic Ieremias predixit: »Ascendite muros eius, et dissipate, auferte propagines eius, quia non sunt Domini. Preuaricatione preuaricata est in me domus  Iuda, ait Dominus, negauerunt me et dixerunt: Non est ipse« . Hoc nunc usque Iudei pro Christo dicunt: Non est ipse, exspectantes alium, qui est Antichristus. Unde et Dominus: Ego, inquit, ueni in nomine Patris mei, et non recepistis me, alius ueniet in nomine suo, et recipietis eum .

[1Kb] 3. Item apud eumdem Ieremiam: Ecce sermo Domini factus est eis in opprobrium, et non suscipiunt illud . Adhuc quidem quia, gentibus obedientibus Christo, Iudei eum non essent recepturi, in Psalmis ostenditur. Nam cum per prophetam diceret idem Christus: Constitues me in caput gentium, et, populus, quem non cognoui, seruiuit mihi, continuo subiunxit incredulitatem Iudaicam, dicens: Filii mentiti alieni sunt mihi, filii alieni inueterauerunt,  et claudicauerunt a semitis suis . Qui sunt alieni, nisi Iudei? qui recte alieni nuncupantur, pro eo quod in perfidia permanentes, ab eterne uite premiis abdicati sunt, que nobis secundum fidem a Dei Filio promittuntur.

[1Kb] 4. Hec quoque in Christo Iudeorum praua incredulitas etiam per Isaiam est annotata, dicente Domino illis: »Audite audientes, 81 et nolite intelligere; et uidete uisionem, et nolite cognoscere; exceca cor populi huius, et aures eius aggraua, et oculos eius claude, ne forte uideant oculis suis, et auribus suis audiant, et corde suo intelligant, et conuertantur, et sanem illos« . Et alio loco: Tota die expandi manus meas ad populum non credentem, et contradicentem, qui ambulant uias non  bonas .

[1Kb] 5. Quibus Ieremias: »Audi hec, popule stulte et sine corde, oculi sunt illis, et non uident, aures sunt illis, et non audiunt; aut me non timebitis, dicit Dominus, aut a facie mea non formidabitis? qui constitui terminum maris arenam, imperium eternum, et non transgredietur illud, et turbabitur, et non poterit, et intumescent fluctus eius, et non transgredietur illud; populo autem huic factum est cor inobediens et incredulum« .

[1Kb] 6. Et alibi idem ipse: Quomodo dicitis: Sapientes nos sumus, et lex Domini nobiscum est ? uere mendacium operatus est stylus mendax Scribarum, confusi sunt sapientes, et perterriti, et capti sunt. uerbum enim Domini proiecerunt, et sapientia  nulla est in eis. De quibus Isaias: Qui peccare, inquit, faciebant homines in uerbo, et declinauerunt frustra a iusto . Pro quo eos idem propheta ita increpat dicens: »Audite me duro corde, qui longe estis a iustitia, prope feci iustitiam meam, non elongabitur, et salus mea non morabitur. Dabo in Sion salutem, et in Ierusalem gloriam meam.«

7. Ipse autem propheta et credulitatem gentium et incredulitatem Iudeorum in Christo ita annuntiat:  »Quesierunt me, qui antea non interrogabant, inuenerunt me, qui non inquisierunt me; dixi: Ecce ego, ecce ego, ad gentem, que non inuocabat nomen meum, expandi manus meas tota die ad populum incredulum« . Quesierunt enim nunc gentes que ante non interrogabant, quia ad eos prophete non ueniebant, et inuenerunt, quando illis Christum nuntiauerunt.

8. Quid uero Iudea plebs, nisi quod sequitur? Expandi manus meas tota die ad populum incredulum. Et iterum de eadem repromissione gentium: »Et erunt campestria in caulas gregum, et uallis Achor in cubile armentorum populo meo, qui requisierunt me, 82 et uos, qui reliquistis Deum, numerabo uos gladio, et omnes in cede corruetis .

 [1Kb] 9. Cuius ergo populi sunt iste repromissiones, nisi gentium, qui requisierunt Deum? de quibus superius ait: Quesierunt me, qui ante non interrogabant. Et qui sunt qui reliquerunt Deum, et corruerunt in cede, nisi Iudeorum populus? de quo iam ait: Expandi manus meas ad populum incredulum. Contra hunc sunt et que sequuntur: Ecce serui mei comedent, et uos esurietis, quia, uescente pane uerbi Dei uocato ex gentibus populo, Iudea arescit ieiuna.



CAPUT uII. Ob incredulitatem Iudeorum Christus ad gentes erat transiturus.

[1Kb] 1. Et quia ob incredulitatem Iudeorum Christus  Iudeam desereret, transiretque ad gentes, Ieremias propheta predixerat, dicens: »Tibi peccauimus, exspectatio Isrel, Saluator eius. Quare sicut colonus futurus es in terra, et quasi uiator declinans ad manendum? quare futurus es quasi uir uagus et qui non potest saluari« ? Quid enim in hac sententia intelligitur, nisi quia uidebat propheta in spiritu quod ueniens Christus relicturus esset Iudeam, et iret per fidem in gentibus? Idcirco dicebat: Quare sicut colonus futurus es in terra, et quasi uiator declinans ad manendum? Hoc est, uenisti in terram, cito recessurus a Iudeis.

2. Sicut et alibi ex persona Domini idem propheta dicit: »Quis dabit mihi in solitudine diuersorium uiatorum? et derelinquam populum meum, et recedam  ab eis, quia omnes adulteri sunt, cetus preuaricatorum, et extendunt linguam suam, quasi arcum mendacii, et non ueritatis« . uox enim ista Christi est, qui in solitudine gentium diuersorium, id est, Ecclesiam constituit, in qua conuerterentur errantes, derelinquens populum Iudeorum. Quibus per Malachiam dicit: »Non est ultra mihi uoluntas in uobis, dicit Dominus exercituum, et munus non suscipiam de manu uestra; ab ortu enim  solis usque ad occasum magnum est nomen meum in gentibus« .

83 [1Kb] 3. Cum illis enim ante fuit Deus, sed postquam pro peccato suo abiecti sunt, Redemptor mundi in populo gentium transiit. Cuius uniuersitas nunc per totum orbem terrarum exsultans dicit: Magnificauit Dominus facere cum illis, magnificauit Dominus facere nobiscum, facti sumus letantes . Ad populum enim Isrel prius uenit Christus, sed quod non essent credituri, propheta non tacuit, dicens: Prius ad Sion dicet: Ecce adsum, et Ierusalem euangelistam dabo, et uidi, et non erat neque ex istis quisquam, qui iniret consilium, et interrogatus responderet uerbum . Sed quia ad gentes transiit, sequitur: »Ecce seruus meus, suscipiam  eum; electus meus, complacuit sibi in illo anima mea, dedi spiritum meum super eum, iudicium gentibus proferet« .



CAPUT uIII. Quia, proiectis Iudeis, gentes introierunt.

[1Kb] 1. Ecce ostensum est Iudeos pro scelere, quo in Christo peccauerunt, abiectos, dispersosque fuisse. Sed quia, proiectis illis, gentes in eorum sedibus per fidem erant successure, non siluerunt et hec prophete. Isaias enim sic dicit: »Educ foras populum cecum, et oculos habentem, surdum, et aures ei sunt. Omnes gentes congregate sunt simul, et collecte sunt tribus. Quis in uobis annuntiet istud? et que prima sunt, audire nos faciet« ? Ecce foras educitur Isrel, habens oculos et aures,  ad terrenas promissiones; et colligitur in unum diuersitas gentium, ut, ubi illi uocati sunt, isti ingrediantur, et ad istos pertineat hereditas que illis fuerat repromissa.

[1Kb] 2. Adhuc quia eedem gentes in sedibus Iudeorum successure erant, idem propheta alio loco approbat, dicens: »In die illa cantabitur canticum istud in terra Iuda. Urbs fortitudinis nostre Sion, Saluator ponetur in ea, murus, et antemurale; aperite portas, et ingredietur gens iusta, et custodiens ueritatem, uetus error abiit. Seruabis pacem, quia in te sperauimus, incuruabit habitantes 84 in excelso, ciuitatem sublimem humiliabit: [Figure: [Character] 1Kb] humiliabit eam [Figure: [Hebrew Text] 1Kb] usque ad terram, detrahet eam usque ad puluerem, et conculcabit eam pes pauperis, gressus egenorum«  . Quo uaticinio ostenditur iustum humilemque gentium populum successisse in locum quem superba plebs Iudeorum perdiderat.

[1Kb] 3. Talia et alibi idem propheta sub gratiarum actione Domino dicit: »Domine, Deus meus es tu, et exaltabo te; confitebor nomini tuo, quoniam fecisti mirabilia et cogitationes antiquas fideles. Amen. Quia posuisti ciuitatem in tumulum, urbem fortem in ruinam, domum alienorum, ut non sit ciuitas, et in sempiternum non edificetur, super hoc laudabit te populus fortis, ciuitas gentium robustarum timebit te« .

[1Kb] 4. Alio quoque in loco ad eosdem Iudeos sub exprobratione ita loquitur, dicens: »Et dimittetur nomen uestrum in iuramentum electis meis; uos autem  interficiet Dominus Deus, et seruos suos uocabit nomine alio, in quo qui benedictus est super terram benedicetur a Domino, amen, et qui iurat in terra, iurabit in Deo. Amen« . In terra qui iurat, id est, in carne a Christo accepta, in qua quicunque iurat, uere in Deo iurat.



CAPUT IX. Iudei propter peccatum in Christum debellati atque dispersi sunt.

[1Kb] 1. Quia propter peccatum quod in Christo preuaricati sunt Iudei debellati atque dispersi sunt, Isaias prenuntiauit, dicens: »Ipse redemit eos, et portauit eos, et leuauit eos cunctis diebus seculi, ipsi autem ad iracundiam prouocauerunt, et afflixerunt spiritum sancti eius, et conuersus est eis in  inimicum, 85 et ipse debellauit eos« . Item per Osee prophetam: »ue, inquit, eis, quia recesserunt a me, uastabuntur, quia preuaricati sunt in me. Ego redemi eos, et ipsi locuti sunt contra me mendacia, et recesserunt a me, et ego erudiui eos, et confortaui brachia eorum. Et ipsi in me cogitauerunt malitiam, reuersi sunt, ut essent absque iugo. Facti sunt quasi arcus dolosus, abiecit eos Deus meus, quia non audierunt eum, et erunt uagi in nationibus« .

[1Kb] 2. Et Isaias posteaquam predicauerat de Christo dicens: Tanquam ouis ad occisionem ductus est , subiecit statim: Propter scelus populi mei percussi eum; et dabo impios pro sepultura eius, et diuites pro morte eius, et reliqua. Et per Ieremiam idem  Filius pro sua passione Iudeorum sic infert fuisse perditionem; dicit enim: Facta est mihi hereditas mea, quasi leo in silua, dedit contra me uocem, ideo odiui eam. Nunquid auis discolor hereditas mea mihi? nunquid auis tincta per totum? uenite, congregamini, omnes bestie terre, properate ad deuorandum . Congregamini dixit; uenerunt enim bestie agri, hoc est, feroces principes gentium, et traditi sunt illis ad deuorandum populi Iudeorum.

[1Kb] 3. Propterea quod contra Dominum uocem dederunt, unde et subiungit: Propter me exterminata est exterminio omnis terra. Hec enim Christi uox est. Multa enim peccata prius fecerant filii Isrel, sed nunquam sic traditi sunt tam longe perditioni et captiuitati; quando autem compleuerunt mensuram  patrum suorum, et post prophetarum necem Christum interfecerunt, tunc, peccata peccatis cumulantes, traditi sunt in longam exterminationem. Idcirco nunc dicitur: Propter me exterminatione exterminata est omnis terra.

[1Kb] 4. Quod quia non intelligunt, proinde se traditos direptioni, Isaias propheta hoc ante prenuntiauit, dicens: Effudit Dominus 86 super populum suum indignationem furoris sui, et forte bellum; et combussit eum in circuitu, et non cognouit, et succendit eum, et non intellexit . Quorum interitum merens Ieremias propheta ita deplorat: Facti sunt, inquit, filii mei perditi, quoniam inualuit inimicus . Et iterum: Quos educaui et nutriui, inimicus meus consumpsit eos .



CAPUT X. De ruina Ierusalem.


1. Quia propter quod negauerunt Christum Iudei, subuersa est Ierusalem, per Ieremiam sic predicat idem Dominus, dicens: »Ascendite muros eius, et dissipate, auferte propagines eius, quia non sunt Domini, preuaricatione enim preuaricata est in me domus Iuda, ait Dominus, negauerunt me et dixerunt: Non est ipse . Item Isaias: Ruit Ierusalem, et Iudas concidit, quia lingua eorum et adinuentiones eorum contra Dominum« .

[1Kb] 2. Quo testimonio demonstratur urbem Ierusalem et prouinciam Iudee pariter concidisse, causamque ostendit sceleris eorum, quia contra Dominum  blasphemauerunt, dicentes: Tolle, tolle, crucifige. Nos non habemus regem, nisi Cesarem . Siquidem et Dauid propheta propter Christi passionem futuram urbis, ac Iudeorum calamitatem ex persona eiusdem Christi, ita predixit: quando illi, sicut Euangelium loquitur, dederunt fel atque acetum: »Dederunt, inquit, in escam meam fel, et in siti mea potauerunt me aceto. Fiat mensa eorum coram ipsis in laqueum, et in retributionem,  et in scandalum. Effunde super eos iram tuam, et indignatio ire tue apprehendat eos. Fiat habitatio eorum deserta, et in tabernaculis eorum non sit, qui inhabitet .

3. Hoc enim postea expletum est, quod fuerat ante predictum; factum est enim in hac ipsa urbe Ierusalem; nam postquam Christum amaritudine potauerunt, et postquam clamauerunt aduersus Filium Dei, ut occideretur, successit deinde uindicta a Domino, debellata est ciuitas, expugnati Iudei, multaque millia interfecta; nullusque illuc modo permittitur accedere Iudeorum, ubi Christum crucifigendum acclamauerunt.

87 [1Kb] 4. Item in Daniele angelus ille, postquam occisionem Christi predixit, subsecutam protinus subuersionem  Ierusalem pronuntiauit, dicens: Et ciuitatem, et sanctuarium dissipabit populus cum duce uenturo , id est, Romanus exercitus cum uespasiano. Cuius uastationis Isaias propheta lamentabile carmen composuit, in quo eadem Ierusalem plangitur, et ruina illius perpetua sermone prophetico decantatur sub similitudine uinee, in qua plantauerat Deus turrem, et torcular, templum scilicet et altare .

[1Kb] 5. Hec igitur uinea, quandiu uberrimos attulit fructus, habuit custodem Deum, de quo scribitur: Non dormitabit neque obdormiet, qui custodit Isrel ; postquam uero spinas attulit Creatori suo, reliquit eam Deus, et statim uastauit eam aper de silua , et uindemiauerunt  eam omnes transeuntes uiam, ita dicente Domino: Et nunc ostendam uobis quid facturus sum uinee mee; auferam maceriam eius , hoc est, tollam angelorum auxilium . Et diripietur ab aduersariis, destruam muros eius, ut inimicis gentibus pateat, et nubibus mandabo desuper, ne pluant super eam pluuiam« .

[1Kb] 6. Quod non de priore captiuitate prophetatum est; illo enim tempore post captam urbem et Ieremias prophetauit, et Daniel, et Aggeus, et Zacarias futura dixerunt. Sed hoc de nouissima captiuitate predictum est, quia post passionem Domini nec prophetas, nec apostolos habuerunt Iudei, qui  imbres preberent uirtutum, sed e contrario illud eis accidit quod in Leuitico peccantibus eis promisit Dominus: Ponam celum uobis ereum, et terram ferream .

[1Kb] 7. Et in Deuteronomio: Erit celum super te ereum, et terra subter te ferrea . Et rursum: Dabit Dominus pluuiam terre tue, puluerem, et cinis de celo descendet super te, donec tradat te  deleat . Sed quare ista acciderunt illis? quia exspectauit Deus ut facerent iustitiam, et largitorem tantorum munerum susciperent. Illi autem fecerunt spinas, quibus Christum coronauerunt, feceruntque 88 clamorem, quo uociferati sunt contra Dominum, [Figure: [Character] 1Kb] id est, contra Christum [Figure: [Hebrew Text] 1Kb] , ut crucifigeretur.



CAPUT XI. De spretis Iudeis et Synagoge reprobatione.

1. [Figure: [Character] 1Kb] De qua ciuitate [Figure: [Hebrew Text] 1Kb] per Isaiam sic Dominus loquitur, dicens: »Quis est hic liber repudii matris uestre, quo dimisi eam? aut quis est creditor meus, cui uendidi uos? Ecce in iniquitatibus uestris uenditi estis, et in sceleribus uestris dimisi matrem uestram .« Similiter et per Osee: Iudicate matrem  uestram, iudicate, quoniam ipsa non est uxor mea, nec ego uir eius . De cuius populi reprobatione, et per Ieremiam [Figure: [Character] 1Kb] sic loquitur Dominus dicens: [Figure: [Hebrew Text] 1Kb] »Reliqui domum meam, dimisi hereditatem meam. Facta est mihi hereditas mea, quasi leo in silua, dedit super me uocem suam; propterea odiui eam« .

[1Kb] 2. Isaias autem Iudeorum captiuitatem eternam sic exprimit, dicens: »Terra uestra deserta, ciuitates uestre succense igni, regionem uestram in conspectu uestro alieni deuorant, et desolabitur sicut in uastitate hostili« . Que captiuitas, [Figure: [Character] 1Kb] et [Figure: [Hebrew Text] 1Kb] licet sub Babylonis tempore ex parte completa sit, plenius tamen sub Romana captiuitate impleta est, quando uniuersam Iudeam Romanus  uastauit exercitus, atque urbs Ierusalem euersa atque succensa est.



CAPUT XII. De perpetua ruina Ierusalem.

1. Isaias ait: Desolabitur, sicut in uastitate hostili, et derelinquetur filia Sion, sicut umbraculum in uinea . Ita enim euersa est Ierusalem, et destituta, manifestatis sacramentis Christiane ueritatis, quemadmodum deserunt tabernacula uinearum, expletis uindemiis. 89 Nam sicut tabernaculum non sui causa, sed uindemie fit, ita et uetus populus, non sue causa salutis, sed Christiane exstitit ueritatis.

[1Kb] 2. Item ipse: Super humum, inquit, populi mei  spine, et uepres ascenderunt . Quanto magis super omnes domos gaudii, ciuitatis exsultationis? »Domus enim, inquit, dimissa est, multitudo urbis relicta est, tenebre et palpatio facte sunt super speluncas usque in eternum.«

[1Kb] 3. Item idem Isaias perpetuam ruinam terrene Ierusalem, et uocationem gentium ita pronuntiat,  dicens: »Dominus Deus meus es tu, et exaltabo te, confitebor nomini tuo, quoniam fecisti mirabilia, cogitationes antiquas fideles. Amen. Quia posuisti ciuitatem in tumulum, urbem fortem in ruinam, domum alienorum, ut non sit ciuitas, et in sempiternum non edificetur. Super hoc laudabit te populus fortis, ciuitas gentium robustarum timebit te, quia factus es fortitudo pauperi, fortitudo egeno in tribulatione sua. Spes a turbine, umbraculum ab estu. Spiritus enim robustorum, quasi turbo impellens parietem; sicut estus in siti, tumultum alienorum humiliabis; et quasi calore sub nube torrente, propagines fortium marcescere facies. Et faciet Dominus exercituum omnibus populis in monte hoc conuiuium pinguium medullatorum, uindemie defecate«  .

[1Kb] 4. Et Ezechiel: Porro cum dedero, inquit Dominus, gloriam in terra uiuentium . Hoc uerbo demonstrans futuram Ecclesie ex gentibus claritatem, ad terrenam Ierusalem uertit sententiam oraculi, dicens: In nichilum redigam te, et non eris, et quesita non inuenieris ultra in sempiternum. De huius quoque urbis ruina perpetua sic etiam dicit Dominus ad Ieremiam: »Et conteres lagunculam in oculis eorum, qui ibunt tecum, et dices ad eos: Hec dicit Dominus exercituum: Sic conteram populum istum, et ciuitatem istam, sicut conteritur uas figuli, quod non poterit ultra restaurari .

 [1Kb] 5. Sophonias autem eternam desertionem ipsius ciuitatis sic predicat: »Hec est, inquit, ciuitas gloriosa, habitans in confidentia; 90 que dicebat in corde suo: Ego sum, et extra me non est alia amplius; quomodo facta est in desertum cubile bestie? omnis qui transit per eam sibilabit, et mouebit manum suam. ue prouocatrix et redempta ciuitas, columba non audiuit uocem, et non suscepit disciplinam« .

[1Kb] 6. Ad ultimum quoque Daniel Ierusalem destructionem ita significat usque ad consummationem mundi perseuerare: »Post hebdomadas, inquit, septuaginta duas occidetur Christus, et non erit eius populus, qui eum negaturus est, et ciuitatem et  sanctuarium dissipabit populus cum duce uenturo, et finis eius uastitas, et post finem belli statuta desolatio, et deficiet hostia, et sanctuarium, et in templo erit abominatio desolationis, et usque ad consummationem et finem perseuerabit desolatio« .



CAPUT XIII. De irreparabili desolatione Iudeorum.


[1Kb] 1. Quia Iudei iuxta spem suam nunquam reparabuntur, Ieremias dicit: Ciuitates Austri clause sunt, translata est omnis Iudea transmigratione perfecta ; id est, irreuocabili captiuitate. Item ipse: »Quia oblitus est mei populus meus, frustra libantes, et impingentes in uiis suis, et in semitis Isrel, ut ambularent per eas in itinere non trito; ut fieret terra eorum in desolationem et in sibilum sempiternum. Omnis qui preterierit per eam obstupescet, et mouebit caput suum, sicut uentus urens dispergam eos« .

[1Kb] 2. Hanc etiam sempiternam carnalis Isrel desolationem idem propheta alibi proclamat, dicens:  Argentum reprobum uocate eos, quia Dominus proiecit illos . Et post paululum: Et derelinquam populum meum, et recedam ab eis . Et alio loco: »Et derelinquam uos, et ciuitatem uestram, quam dedi uobis et patribus uestris. Et dabo uos in opprobrium sempiternum et in ignominiam eternam, que nunquam obliuione delebitur« .

[1Kb] 3. Amos quoque propheta de his plenissime predicat, atque 91 ita auersatum Deum dicit ab Isrel, ne illis unquam misereatur, sed inseparabiliter in eterna desolatione permaneant. Sic enim ait: »Audite uerbum hoc, quod ego leuo super uos planctum. Domus Isrel cecidit, non adiiciet ut resurgat. uirgo Isrel proiecta est in terram suam,  non est, qui suscitet eam .« Ecce ubi sic cecidit plebs illa, ut non resurgat. Siquidem et ceremonias carnales eiusdem plebis sic cadendo euacuat ueniente ueritate, ne aliquando queant resuscitari, cum dicit: Proiecta est in terram suam, non est qui suscitet eam.

[1Kb] 4. Quod ueraciter de ipsa terrena accipitur Iudeorum spe; sequiturque in eodem propheta: »uenit finis super populum meum Isrel, non adiiciam ultra ut pertranseam per eum, et stridebunt cardines templi in die illa, dicit Dominus Deus. Multi morientur, in omni loco proiicietur silentium .« In cuius prophetico textu tertio reperit sic se auersatum fuisse ab Isrel Dominum, ne illis, ut predixi, iuxta spem ipsorum unquam misereatur. In  prioribus enim dicit: Cecidit, non adiiciet ut resurgat uirgo Isrel. In secundo dixit: Ecce ego ponam  trullam in medio populi Isrel, non adiiciam ultra superinducere eum. Tertio quoque dicit: uenit finis super populum meum Isrel, non adiiciam ultra ut pertranseam per eum .

[1Kb] 5. Que omnia pertinent ad carnale ipsius populi regnum, uel obseruantiam, quia ultra irreparabilia erunt. Nam ille repromissiones reparationis, quas eorum prophetarum sermo complectitur, illi parti promittuntur que ex Iudeis in Deum creditura est; nam neque omnes Iudei redimendi sunt, neque omnes salui erunt. Sed sceleratis, et peccatoribus contritis atque consumptis, hi qui fide electi fuerint saluabuntur. Diximus de populo et de urbe: dicamus quid prophete tenuerunt de Nouo Testamento.



CAPUT XIu. Quod, ueteri Testamento euacuato, Nouum futurum erat.


[1Kb] 1. Sed quia, euacuato carnali eodem ueteri Testamento, nouum 92 Testamentum daturus esset Deus, clarissime per Isaiam prophetam Dominus annuntiat, dicens: Ne memineritis, inquit, priorum, et antiqua ne intueamini. Ecce ego facio noua, et nunc orientur. Utique cognoscetis ea: ponam in deserto uiam, et in inuio flumina. Glorificabit me bestia agri, dracones, et struthiones, quia dedi in deserto uiam, flumina in inuio .«

2. Talibus enim uaticiniis legem ueteris Testamenti commendat obliuisci, et noui facit mentionem, dicendo: Ne memineritis priorum, ecce facio noua; et ut demonstraret que essent noua, tum adiecit: Ponam  in deserto uiam, et in inuio flumina. Quo significaret in gentibus suam dedisse doctrinam, ubi glorificat eum bestia agri, dum ipsum credentes collaudant, et regna mundi, quem populum sibi acquisitum dicit. Ceterum contra Isrel que sequuntur adiungit: Non me inuocasti, Iacob, nec laborasti in me, Isrel.

[1Kb] 3. De cuius quidem Noui Testamenti promissione sequenter idem Dominus per eumdem prophetam ita annuntiat: Que prima fuerunt, ecce euenerunt; noua quoque ego annuntio, antequam orientur, audita uobis faciam . Quibus uerbis et uetus Testamentum uenisse declarat, et nouum annuntiat, quod Christiana etate completum est. Prima enim sunt, uetera nouorum, sed ordine, non dignitate; unde et pacta que tempore posteriora sunt, euacuatis  anterioribus, maiora priorum habentur.

[1Kb] 4. Per Ieremiam quoque prophetam, Testamentum  Nouum se daturum, euacuato priore, sic Dominus pollicetur: »Ecce dies uenient, dicit Dominus, et feriam domui Isrel, et domui Iuda fedus nouum, 93 non secundum pactum, quod pepigi cum patribus uestris, in die qua apprehendi manum eorum, ut educerem eos de terra Aegypti, pactum quod irritum fecerunt, et ego dominatus sum eorum, dicit Dominus. Sed hoc est pactum quod feriam cum domo Isrel, dicit Dominus, dabo legem meam in uisceribus eorum, et in corde eorum scribam eam.

[15Kb] 5. In quo loco uaticiniis prophetarum Testamenti Noui est facta commemoratio, quod quia discrepare potuit a ueteri Testamento, inde adiungit: Non secundum Testamentum, quod dedi patribus eorum. Est enim in utroque mirabilis differentia preceptorum.  In illo, exceptis sacramentis, que umbre erant futurorum, cetera promissa temporalia sunt, Sabbatum scilicet, et circumcisio, et multiplex sacrificiorum ritus, ciborumque obseruantia, ac dierum ceremonie: que omnia carnali congruunt uetattusi. At contra Testamento Nouo cordis bonum promittitur; uite eterne felicitas pollicetur. [Figure: [Character] 1Kb] Et non quidem foris in lapideis diptychis, sed intrinsecus in tabulis cordis. [Figure: [Hebrew Text] 1Kb]

[1Kb] 6. Unde et ita subiungit: Quia hoc est Testamentum quod ordinabo domui Isrel. Post dies illos, dicit Dominus, dabo legem meam in cordibus eorum, et in mente eorum scribam eam . Quo significaret eam spiritualiter in cordibus nostris operari debere secundum interiorem hominem, uetustate carnalis operationis mutata. Intus enim circumcisio,  non precisione carnis, sed cordis purgatione. Intus Sabbatum, non per abstinentiam seruilium operum, sed per abstinentiam peccatorum.

94 7. Quam legem etiam gentibus clarissime reuelari, per Isaiam sic Dominus protestatur, dicens: Lex a me exiet, et iudicium meum in lucem gentium requiescet ; per quod ostenditur commune esse fedus Testamenti Noui Iudeis et gentibus, Osee etiam propheta testante: »In die illa, ait Dominus, uocabit me uir meus, non uocabit me ultra Baalim, et referam nomina Baalim de ore eius, et non recordabitur ultra nominis eorum. Et percutiam eis fedus in die illa cum bestiis agri, et cum uolucribus  celi, et cum reptili terre, et arcum, et gladium, et bellum conteram de terra, et dormire eos faciam fiducialiter, et sponsabo te mihi in sempiternum, et sponsabo te mihi in iustitia, et iudicio, et misericordia, et miseratione, et sponsabo te mihi in fide, et scies quia ego Dominus .«



CAPUT Xu. De cessatione Sabbati.

[1Kb] 1. Merito Sabbatum carnaliter Iudei custodirent, si quid sit Sabbatum nossent. Nomen quidem Sabbati usurpant, sed quid ipsum ualeat ignorant. Legem carnaliter custodire delectantur, dum tota spiritualiter intelligatur, dicente Domino per prophetam: Aperiam in parabolis os meum, loquar propositiones ab initio seculi . Ergo si lex et prophete  in parabolis et in enigmatibus constat, non est accipienda Sabbati obseruatio, nisi spiritualiter.

[1Kb] 2. Nam carnalia eius otia a Domino et a Patribus dissoluta sunt. Nam si crimen est Sabbati otium non obseruare, cur Deus operatur in Sabbato? Sic enim scriptum est in Genesi: Compleuitque Deus die septimo opus suum, quod fecerat ; ergo in principio Sabbatum dissolutum est, dum Deus operatur in ipso, explens cuncta in eo, et benedicens ipsi diei, quia uniuersa in illo compleuit. Item si crimen est Sabbati otia non obseruare, cur iehsu Naue, discipulus ac successor Moysi, precipiente Domino, septem 95 diebus continuis, inter quos utique et Sabbatum erat, exercitum, et arma produxit, atque circumeunte arca, tubisque clangentibus, Iericho muros subuertit ?

 [1Kb] 3. Quid item de Machabeis eloquar? de quibus scriptum est: Et nolebant Iudei in die Sabbati uindicare se de alienigenis . Postea consilio accepto, pugnauerunt die Sabbati, et triumphauerunt de hostibus. Quibus testimoniis edocemur non pertinere ad fidem istum Sabbati elementarium diem seruare, sed alium spiritualem; nam hoc carnale Sabbatum non est datum propter purificationem, sed propter tentationem, dicente in lege Domino: Ut tentem eos, utrum ambulent in lege mea, an non. Sex diebus colligetis manna, septimo non colligetis .

4. Itaque dum dicit: Ut tentem eos, apparet Sabbatum  non fuisse preceptum propter iustificationem, sed propter tentationem. Hinc est, quod loquitur Deus per Ezechielem prophetam, dicens: Dedi eis precepta non bona ; utique quia quedam carnali populo [Figure: [Character] 1Kb] carnaliter [Figure: [Hebrew Text] 1Kb] agenda permissa sunt, que tamen adueniente Euangelio cessauerunt, sicut et per prophetam dicit: Cessare faciam omne gaudium eius, et Sabbata eius , que quidem alias idem Dominus odisse se dicit: Nemenias, inquit, et Sabbata uestra odiuit anima mea .

[1Kb] 5. Ideoque si Sabbata eterna sunt, cur ea Deus cessare mandauit? si bona sunt, cur odiuit? Sabbatum enim quod Isrelite acceperunt in munere significabat requiem mentis, ut nullo in hac uita terrenorum desideriorum appetitu fatigetur. Nam Sabbatum  requies interpretatur. Ista autem Iudeorum otiosa festiuitas consumitur in luxuriis, et ebrietatibus, et comessationibus, deditis omnibus in libidine, et in fructum temporalis uite, uentri uenerique seruientibus.

[2Kb] 6. Sed queritur: Si non est, inquiunt, custodiendum sabbatum, 96 quare dictum sit in mandatis Dei: »Memento ut diem Sabbati sanctifices, et sex dies operaberis, et facies omnia opera tua, septimo autem die Sabbatum Domini Dei tui est, non facies in eo omne opus ?« In opere enim sex dierum sex millium annorum opera demonstrantur. Mille enim anni apud Deum uni diei comparantur, sicut testatur propheta: Quoniam mille anni ante oculos tuos tanquam dies una .  Horum dierum Sabbatum septimi millesimi anni tempus, ac requies futuri regni ac seculi est, ubi iam nulla erit operatio rerum, sed requies sola sanctorum.

7. Nam ista temporalia Sabbata odit Deus, dum dicit: Neomenias et Sabbata uestra odiuit anima mea. Et bene dixit uestra, quia non sunt illa que Deus precepit, sed que sibi populus carnalis elegit. Nam de illis dixit: Sabbata mea profanastis . Unde dignoscitur Sabbatum temporale humanum esse, Sabbatum autem diuinum illud eternum esse, de quo per Isaiam dicitur: Et erit, inquit, mensis ex mense, et dies ex die, et Sabbatum ex Sabbato, et  ueniet omnis caro adorare in Ierusalem, dicit Dominus .

8. Secundo etiam queritur quare dixerit Ieremias: »Custodite animas uestras, et nolite portare pondera in die Sabbati, nec inferatis per portas Ierusalem, et nolite eiicere onera de domibus uestris in die Sabbati ?« Ergo audi eius prophetie mysterium: pondera portat in Sabbato, quem dies iudicii inuenerit cum suo delicto; pondera portat in Sabbato, qui, credens in Christo, non desinit 97 a peccato. Ipse est enim requies animarum, sicut et idem ait: Discite a me, quia mitis sum, et humilis corde, et inuenietis requiem animabus uestris .

[1Kb] 9. Adhuc tertio queritur quare homo ille qui ligna  colligebat in die Sabbati tam atrociter iussu Dei fuerit a populo trucidatus? Quod facile ab infidelibus preponitur. Intelligant ergo quia hec omnia in typo acciderunt illis; scripta sunt enim ad correptionem nostram. Ille enim pristinus carnalisque, qui diem Sabbati uiolare ausus est, dum ligna colligeret  formam insinuabat eius qui in die iudicii cum carnali opere fuerit inuentus, id est, contraxisse ligna, fenum, uel stipulas ad escam ignis eterni conuenientes. Hec enim colligens in suam perniciem, dum fuerit in die ultimo iudicatus, pellendus est ab omnibus angelis, et statim morte nouissima puniendus. Sic ergo omnia, quecunque illis Iudeis per legem acciderunt, formidabiliter intelligenda sunt.



CAPUT XuI. De circumcisionis consummatione.


[1Kb] 1. Iam tibi post populi perpetuam captiuitatem, post urbis eternam ruinam, carnales Iudeorum obseruantias et celebrationes euacuatas enuntiabo. Accipe ergo primum causam circumcisionis. Quia enim ex semine Abrahe secundum carnem futurus erat Christus, in quo cunctarum gentium fuerat benedictio repromissa, et ab Abraham usque ad Christum multa erant secula post futura, preuidens Deus ne genus Abraham reliquis gentibus misceretur, et paulatim propago eius fieret incerta, populum Iudaicum circumcisionis signo notauit, ut uiuentes inter  Aegyptios atque Assyrios, inter Babylonios, siue Chaldeos, hoc signaculo ab iis, uel a ceteris gentibus nationibusque distinguerentur.

2. Denique per quadraginta annos in eremo nullus est circumcisus, soli quippe sine gentis alterius commistione uiuebant. At ubi Iordanis alueum populus Isreliticus transmeauit, atque in 98 terram repromissionis peruenit, signum circumcisionis futuro ex commistione gentium prouidit errori, quam rationabiliter custoditam esse credimus, quousque nasceretur Christus, qui ex semine Abrahe fuerat repromissus, qui non iam per circumcisionem carnis, sed per amputationem uitiorum mundaret corda omnium gentium.

[1Kb] 3. Quod non carnis circumcisionem, sed cordis,  Moyses filiis Isrel ita futuram prenuntiabat dicens: In nouissimis diebus circumcidet Dominus cor tuum, et cor seminis tui . Unde et Ieremias preuidens iam illud proximum tempus, Iudeos ad Nouum Testamentum et ad circumcisionem cordis, non corporis, ita prouocat, dicens: »Hec dicit Dominus uiro Iuda, et Ierusalem: Nouate uobis nouale, et nolite serere super spinas; circumcidimini Domino uestro, et auferte preputia cordium uestrorum, uiri Iuda, et habitatores Ierusalem, ne forte egrediatur ut ignis indignatio mea, et succendatur, et non sit qui exstinguat .«

[1Kb] 4. Quibus uerbis admonetur Ierusalem a uetustate circumcisionis et legis, que spinis comparatur, et uepribus, ad gratiam Noui transire Testamenti, et  per fidem Euangelii cordis circumcisionem tenere, non carnis, iuxta quod legimus, Petro apostolo dicente: Fide purificans corda eorum . Quam similiter fidem, iam non per prisca signacula carnis, et iniuriam corporis, sed per nouam gratiam lauacri spiritualis adipiscendam, Dominus per Isaiam annuntiat, dicens: Ne memineritis priorum, et antiqua ne intueamini. Ecce noua faciam, que nunc orientur, et cognoscetis ea; et ut ostenderet que essent ipsa noua, subiecit: Faciam in deserto uiam, et flumina in loco inaquoso, adaquare genus meum electum, et plebem meam, quam acquisiui .

5. Quid ergo hoc indicabat, nisi baptismatis purificationem futuram? in qua non iam uetusta circumcisione carnis quisque signatur, sed sola gratia sacre  unde per fidem abluitur. uerum quia hanc cordis circumcisionem Hebrei non recipiunt, Ieremias predixit 99 dicens: Omnes gentes habent preputium, omnis autem domus Isrel circumcisus est corde .

[1Kb] 6. Nam [Figure: [Character] 1Kb] quod [Figure: [Hebrew Text] 1Kb] et a Iesu duce secundo legitur populus circumcisus, ut significaret in eremo cessasse circumcisionem, que in Aegypto exercebatur,  et a Domino Saluatore cordis circumcisione postmodum credentes esse mundandos. Et bene cultris lapideis secunda circumcisio fit, quia petra Christus est, per quem spirituali circumcisione credentes purgantur ab omnibus illecebris uitiorum.



CAPUT XuII. De sacrificiis.

[1Kb] 1. Iam uero de sacrificii ueteris reprobatione, quod uictime eorum abiecte sint, et in abominationem transierint, per Isaiam sic Dominus dicit: »Quo mihi multitudinem uictimarum uestrarum? dicit Dominus. Plenus sum holocaustis arietum, et adipe pinguium, et sanguinem uitulorum, et agnorum, et hircorum nolui. Cum ueneritis ante conspectum meum, quis quesiuit hec de manibus uestris, ut ambularetis in  atriis [Figure: [Character] 1Kb] sanctis [Figure: [Hebrew Text] 1Kb] meis? Ne afferatis ultra sacrificium frustra; incensum abominatio est mihi. Neomeniam, et Sabbata, et festiuitates uestras alias non feram, iniqui sunt cetus uestri. Kalendas uestras et solemnitates uestras odiuit anima mea; facta sunt mihi molesta, laboraui sustinens, et cum extenderitis manus uestras, auertam oculos meos a uobis, et cum multiplicaueritis orationem, non exaudiam. Manus [Figure: [Character] 1Kb] enim [Figure: [Hebrew Text] 1Kb] uestre sanguine plene sunt «

[1Kb] 2. Item ipse de Iudeorum sacrificiis: Facta sunt morticinia eorum quasi stercus in medio platearum . Que sunt hec morticinia, nisi ueteris legis sacrificia, que, quoniam iam remota sunt, uelut abiecta stercora reputantur? Unde et idem propheta alias de ipsis eorum sacrificiis sic dicit: Qui immolat  bouem, quasi qui interficiat uirum; qui mactat pecus, quasi qui excerebret canem; qui 100 offert oblationem, quasi qui sanguinem suillum offerat; qui recordatur thuris, quasi qui benedicat idolo .

3. Item Ieremias de repulsis a Domino uictimis et holocaustis Iudeorum: »Ut quid mihi thus de Saba offertis, et calamum suaueolentem de terra longinqua? holocaustomata uestra non sunt accepta, et uictime uestre non placuerunt mihi. Propterea hec dicit Dominus: Ecce ego dabo in populum istum ruinas, et ruent in eis patres, et filii simul, uicinus et proximus, et peribunt .« uide quia eorum sacrificia non propter se carnaliter commendantur, sed propter solam cordis et fidei obedientiam,  quam increduli amiserunt.

4. Unde adhuc idem propheta sic dicit: »Holocaustomata uestra addite uictimis uestris, comedite carnes, quia non sum locutus patribus uestris, et non precepi eis in die qua eduxi eos de terra Aegypti, de uerbo holocaustomatum, et uictimarum. Sed hoc uerbum precepi eis, dicens: Audite uocem meam, et ero uobis Deus, et uos eritis mihi populus, et  ambulate in omnia, que mandaui uobis, et bene sit uobis. Et non audierunt, nec inclinauerunt aurem suam, sed abierunt in uoluptatibus, et prauitate cordis sui mali.« In qua sententia subaudiendum est: Non precepi eis de uerbo holocaustomatum, quasi illa per seipsa diligerem, sed ut eorum fidei obedientiam approbarem .

[1Kb] 5. Item ipse qui supra: Scribam, inquit, multiplices leges meas, que uelut aliene computate sunt. Hostias afferent, immolabunt carnes, et comedent, et Dominus non suscipiet eas. Et post hec detestans eorum sacrificia: Non libabunt, inquit, Domino uinum, nec placebunt ei sacrificia eorum, quasi panis lugentium; omnes, qui comedent eum contaminabuntur, non intrabunt in domum Domini .

6. Et Iel: »Interiit de domo Dei uestri sacrificium et libatio .« Item Malachias: »Non est mihi uoluntas in uobis, ait Dominus, et munus non suscipiam de manu uestra. Ab ortu enim solis usque ad occasum magnum est nomen meum in gentibus, et in omni loco sacrificatur, 101 et offertur nomini meo oblatio munda, quia magnum nomen meum in gentibus, ait Dominus. « Quo testimonio patet sacrificia Iudeorum immunda esse, et reprobata, et solam oblationem gentium Domino esse acceptam.



CAPUT XuIII. De escis.

[1Kb] 1. In Regum libro sic dicit: »Factus est sermo  Domini ad Eliam, dicens: Surge, et uade in Sarepta Sidoniorum, et manebis ibi. Precepi enim ibi mulieri uidue ut pascat te. Et surrexit, et abiit in Sarepta Sidoniorum; cumque uenisset ad portam ciuitatis, apparuit ei mulier uidua, et accepit ab ea escam, et manducauit .« Tunc Elias iussu Dei uasa eius repleuit, et apud ipsam alienigenam hospitatus escis gentilibus uixit, quod fieri non liceret, nisi lex spiritualiter data fuisset.

[1Kb] 2. Dum enim quedam in lege, quasi non munda, in cibo damnantur, mores hominum procul dubio significantur, quia non admittit Deus in sanctis suis, qui ad eternam uitam predestinantur, quidquid per illa immunda animalia in moribus hominum comparatur. Omnia enim quecunque a Deo in ipsis primordiis  mundi creata sunt, sue uocis auctoritate non tantum bona, sed etiam ualde bona probantur. Ideoque quecunque in genere significantur animalium  immundorum, rectius deriuantur in moribus hominum.



CAPUT XIX. De sacramentis fidei Christiane.

[1Kb] 1. Hactenus ritus Iudaicos et celebrationes diuinis testimoniis confutauimus; dehinc sacramenta nostre fidei perstringamus, manifestantes primum quia non solum propter Iudeos Testamentum legis datum est, sed etiam propter omnes gentes. Hec enim propheta Dauid 102 testatur, dicens: Annuntiabitur Domino generatio uentura, et annuntiabunt celi iustitias eius populo qui nascetur, quem fecit Dominus . Et iterum ipse: Donec annuntient brachium tuum generationi omni que uentura est, potentiam tuam, et iustitiam tuam Deus .

 [1Kb] 2. Et Isaias: »De Sion egredietur lex, et uerbum Domini de Ierusalem; et iudicabit gentes, et arguet populos multos usque in longinquum .« Dauid etiam in Psalmis: »Tunc dicent inter gentes; Magnificauit Dominus facere cum illis; magnificauit Dominus facere nobiscum, facti sumus letantes .« Quibus testimoniis manifestatur, prius Iudeis Testamentum legis esse concessum, postea uero gentibus; quod propterea collatum est illis, quia in eo cognoscere poterant Christum, quem Iudei mente cecati nequaquam intelligunt.



CAPUT XX. Scriptura non solum historialiter, sed etiam mystice intelligenda est.

 [1Kb] 1. Quod legis scriptura non solum historialiter, sed etiam mystico sensu, id est, spiritualiter sentienda est, docet Dominus in Psalmis: »Attendite, populi mei, legem meam; inclinate aurem uestram in uerba oris mei, aperiam in parabolis os meum, loquar propositiones ab initio .« Quod etiam propheta in alio psalmo confirmat, dicens: Inclinabo ad similitudinem aurem meam, aperiam in psalterio enigmata mea .

[1Kb] 2. In similitudine enim, et enigmate sentiuntur omnia legis; enigma enim est obscura similitudo, per quam monetur homo ut cor suum acuat, et ad interiora intelligenda confugiat. Sic quoque Sapientia per Salomonem dicit: Scribe legem dupliciter, et tripliciter in corde tuo. Dupliciter enim sentitur lex,  ut prius secundum historiam, 103 deinde secundum sacramentorum intelligentiam sentiatur. Tripliciter autem scribitur, dum non solum historialiter,  uel mystice, sed etiam moraliter, quid in unumquodque gerere debeat edocetur.

[1Kb] 3. Unde et arca, que construebatur a Ne, bicamerata et tricamerata fieri iubetur quod intra Ecclesiam omnis legis materia, et historia locum habeat, et mysticum sensum recipiat, et informationem morum contineat. In parabolis enim et enigmatibus scripta est lex, et ipse parabole et propositiones. Hinc est quod Iudeis obtecta et clausa sunt omnia; qui nisi crediderint, ad eorum intelligentiam peruenire non possunt.



CAPUT XXI. Quia Testamentum legis Iudei non intelligunt.

[1Kb] 1. Signata enim habent ista omnia sacramenta Scripturarum, et ignorant quod legunt: legunt  quippe omnia, et non intelligunt, sicut de eis cecinit Dominus ad prophetam: »Dic,« inquit, »populo huic, auditione audietis, et non intelligetis; et cernentes uidebitis, et non scietis; incrassatum est enim cor populi huius . »Et iterum: »Auferet Dominus a Iuda, et a Ierusalem ualidum, et fortem, iudicem, et prophetam, et sapientem de architectis, et prudentem eloquii mystici .«

[1Kb] 2. Hec quippe cuncta abstulit ab eis Deus, et signauit illis omnia sacramenta iuxta duritiam cordis eorum, ne forte intelligant, eodem Isaia testante de ipsis: »Et erit,« inquit, »uobis uisio, sicut uerba libri signati, quem cum dederint scienti litteras, dicent: Lege istud, et respondebit: Non possum,  signatum est enim . »Sed quid adiecit de gentibus? In illa, inquit, die audient surdi uerba libri huius, et de tenebris et caligine oculi cecorum uidebunt .« Patefacta sunt enim legis mysteria.

[1Kb] 3. Iudeis uero clausa sunt, sicut et Daniel dicit: Clausa sunt, signatique sermones usque ad tempus consummationis, quousque addiscant 104 multi, et impleatur uisio, et cognoscant omnia hec . Nam quod et Moysi facies uelamine tegebatur, dum descenderet de monte cum tabulis, id significabat, quia pre cecitatis caligine Iudaicus populus legem ipsam non posset agnoscere, dum enim legitur Moyses, uelamen est positum super cor eorum.



CAPUT XXII. Quod Iudei, nisi credant in Christum, non intelligent Scripturas.


[1Kb] 1. Neque enim possunt legem et prophetas intelligere, nisi ante in Christum crediderint, loquente Isaia: Si non credideritis, non intelligetis; iustus enim ex fide mea uiuet, ait Dominus per prophetam . Unde et Abraham pater gentium factus  est, quia credidit Deo, et reputatum est ei ad iustitiam . Isti autem quamuis legem et prophetas teneant, tamen non est indulgendum eis, Ieremia testante: »Et dixit Dominus ad me: Si steterit Moyses, et Samuel coram me, non est anima mea ad populum istum; eiice illos a facie mea, et egrediantur .«

[1Kb] 2. Per Moysen quippe lex, per Samuelem prophete intelliguntur. Quos quamuis Iudei habeant, propter erroris tamen impietatem proiecti sunt. Opera enim eorum et iustitia sine fide Christi nichil eis prodest, testante Domino per Ieremiam: Quia mei oblitus es, ecce ego annuntiabo iustitiam tuam, et opera tua non proderunt tibi .



CAPUT XXIII. Quod duo Testamenta a Deo sunt tradita.


[1Kb] 1. Sed quoniam duo Testamenta, Nouum [Figure: [Character] 1Kb] scilicet [Figure: [Hebrew Text] 1Kb] , et uetus ab omnipotente Deo sunt tradita, Salomon in Canticis canticorum 105 declarat: In ianuis nostris omnia poma noua et uetera, frater meus, seruaui tibi . De quibus et Dominus in Euangelio dixit: Simile est regnum celorum patrifamilias, qui profert de thesauro suo noua et uetera . Et alio Scripture loco ita repromittit Deus: Dabo, inquit, uobis pluuiam temporaneam, et serotinam, uetus scilicet Testamentum, et Nouum, et utroque imbre uos irrigabo . Imber enim doctrina accipitur Testamentorum, unde est illud: Exspectetur, sicut pluuia, sermo meus, et effundet super terram imbrem.



CAPUT XXIu. Quod peccatorum remissio futura erat per baptismum.


1. Quod per baptismum erat purgatio peccatorum futura, non per circumcisionem, que baptismi fuerat forma, Scripturarum uoces idipsum aperte declarant. Isaias enim futurum baptismi mysterium sic precinebat futuris credentibus, dicens: Haurietis aquam cum gaudio de fontibus Saluatoris . Quibus uerbis etiam ipsum Saluatorem ostendit propheta, de cuius fontibus aquas purificationis predicat hauriendas, id est, de fontibus Iesu. Hoc enim nomine Hebreorum lingua Saluator exprimitur.

[1Kb] 2. Unde et ipse clamabat: Si quis sitit, ueniat ad me, et bibat . Ad quod baptismi sacramentum idem Isaias Iudeos et gentes ita prouocat,  dicens: Omnes sitientes uenite ad aquas . Has aquas et hunc fontem et per Ielem prenuntiabat Spiritus sanctus, dicens: Distillabunt montes dulcedinem, et colles fluent lacte, et per omnes riuos Iuda ibunt aque, et fons de domo Domini egredietur, et irrigabit orbem terrarum , id est, uniuersitatem omnium gentium.

 [1Kb] 3. De hoc fonte et Zacarias, In die, inquit, illa erit fons patens domui Dauid, et habitantibus Ierusalem in ablutionem peccatorum, et menstruate . Dic, queso, quis est iste fons patens, nisi in quo omnes renascimur, per quem peccatorum purificantur delicta, et sordes menstruate, hoc est, immunde anime salutari lauacro abluuntur? De cuius aquis et alibi idem propheta testatur: 106 »Et erit, inquit, in die illa, exibunt aque uiue de Ierusalem, medium earum ad mare orientale, et medium earum ad mare nouissimum. In die illa erit Dominus unus, et nomen eius unum, et reuertetur omnis terra usque ad desertum .«

[1Kb] 4. Que sunt igitur iste aque uiue, nisi baptisma, quod hominem sancti Spiritus infusione uiuificat? Sed  cur de Ierusalem exire annuntiantur, nisi quia Dominus in populo eodem consistens, ait discipulis: Ite, docete omnes gentes, baptizantes eos in nomine Patris, et Filii, et Spiritus sancti ? Sed earum pars media uadit ad mare orientale, id est, ad populum circumcisionis; et media ad mare nouissimum, quod est ad populum gentium, fide postremum, ut omnibus sitientibus largiatur tam Iudeis, quam gentibus, qui in Domino credunt.

[1Kb] 5. De iis aquis adhuc et per eumdem prophetam dicitur, quod egrediantur de domo Domini, et crescant in fluuium, et pergant ad solitudinem, siue ad mare Mortuum, et omnia ad quecunque uenerint, uiuificentur atque sanentur. Sic enim idem propheta  dicit: »Conuerti me ad portam domus Domini, et ecce aqua egrediebatur subter limen domus ad Orientem. Facies enim domus respiciebat ad Orientem, aque autem descendebant in latus templi dextrum ad meridiem altaris. Et conuerti me ad uiam foras portam exteriorem, que respiciebat ad Orientem, et ecce aque redundantes a latere dextro ,« id est, a Christi latere.

[1Kb] 6. Deinde dicit: »Et traduxit me per aquas, et ait ad me: Aque iste, que egrediuntur ad orientales, et descendunt ad plana deserti, utique ad gentes, intrabunt mare, et exibunt, et sanabuntur aque; et omnis anima uiuens, que respicit, quocunque uenerit torrens, uiuet; et erunt pisces multi satis,« id est, regenerati. Et adiecit: »Postquam uenerint aque ille, et sanabuntur, et uiuent omnia, ad quecunque  uenerit torrens. Et stabunt super illa piscatores,« hoc est, apostoli, atque doctores, plurime species erunt piscium eius.

[1Kb] 7. 107 Hoc dixit ad significandam uarietatem gentium ad undam lauacri uenientium; unde et adiecit: »Sicut pisces maris magni, multitudinis nimie in ripis  eius, ex utraque parte omne lignum pomiferum, non deficiet folium ex eo, et non deficiet fructus eius, per singulos menses afferre primitiua; que aque de sanctuario egredientur, et erunt fructus eius in cibum, et folia eius ad medicamina.«

[1Kb] 8. Micheas quoque propheta eiusdem baptismi sacramenta sub figura transitus maris ita reuelat, dicens: »Secundum diem egressionis tue de terra Aegypti ostendam eis mirabilia, uidebunt gentes, et confundentur in fortitudine sua, manus suas ponent super os suum, aures sue surde erunt. Dominum Deum nostrum desiderabunt, et timebunt te. Quis Deus similis tibi? qui aufers iniquitatem, et transfers peccatum reliquiarum Isrel? Quia misericors est, conuertetur, et miserebitur nostri, deponet iniquitates  nostras, et proiiciet in profundum maris omnia peccata nostra .«

[1Kb] 9. In qua sententia lector animaduertet manifestissime reuelari [Figure: [Character] 1Kb] sacrosanctum [Figure: [Hebrew Text] 1Kb] mysterium baptismi. Secundum, inquit, diem egressionis tue de Aegypto ostendam eis mirabilia, deinde hostes sequentes, id est, delicta nostra preterita, sicut Aegyptios in mare proiectos, ita in baptismo deleta atque exstincta, ita pronuntiat, dicens: Quoniam misericors est, conuertetur, et miserebitur nostri. [Figure: [Character] 1Kb] Demerget delicta nostra, [Figure: [Hebrew Text] 1Kb] et proiiciet in profundum maris omnia peccata nostra.

10. Quid enim clarius hoc testimonio? quidue apertius? omnis enim per fidem uerus Isrel exit ab Aegypto,  dum renuntiat seculo; ingrediturque mare Rubrum, baptismum, scilicet, Christi cruore signatum. Tunc hostes insequentes intereunt, quia statim delicta moriuntur, ubi anime regeneratorum resurgunt. Legimus quoque Aaron in prefiguratione baptismi aquis ablutum, cuius filii sacerdotio paterno participes laticis etiam sanctificatione purificantur. . Iam tunc quidem purgatio illa baptismi formam gerebat, cuius nunc lauacri sacramento abluitur omnis populus Ecclesie, quod est corpus ueri et magni sacerdotis, in remissionem peccatorum, et, lotis sordibus, in sanctificationem diuino cultui consecrantur.

11. 108 Isaias namque propheta inter cetera ostendit nequaquam posse delicta Iudeorum dimitti, nisi abluti baptismo fuerint. Dicit enim per eumdem prophetam  Spiritus sanctus: Laboraui sustinens, si multiplicaueritis orationes, non exaudiam; manus [Figure: [Character] 1Kb] enim [Figure: [Hebrew Text] 1Kb] uestre sanguine plene sunt. Lauamini, mundi estote . Pro omnibus quippe uictimis, quas memorauerat idem propheta, pro cunctis neomeniis, et Sabbatis, atque solemnitatibus solam baptismi purificationem  precepit, pro cunctis quoque inquinamentis peccatorum solum regenerationis lauacrum, quo tantum peccata abluuntur.

[1Kb] 12. Quod quia Iudei respuunt, audiant Dominum per prophetam Ezechiel sibi comminantem: »Et factus est, »inquit,« sermo Domini ad me, dicens: Fili hominis, notas fac Ierusalem abominationes suas, et dices: Hec dicit Dominus: Ierusalem, radix tua, et generatio tua de terra Chanaan; pater tuus Amorrheus, et mater tua Cethea, et quando nata es in die ortus tui, non est precisus umbilicus tuus, et aqua non es lota in salutem .« Ubi ostenditur quod in peccatis grauibus sit Ierusalem, et inde peritura esset, quod non sit lota aqua in salutem, quod est plena significatio baptismi. Ad eos autem  qui conuertuntur ad Christum, et baptizantur, sic ibi sermo Domini sequitur: Et ingressus sum pactum tecum, ait Dominus, et laui te aqua, et emundaui sanguinem ex te, et unxi te oleo, significans per pactum Testamentum Nouum, per aquam et oleum baptismum et chrisma.

[1Kb] 13. Cuius baptismi purificationem sic Spiritus sanctus per eumdem prophetam illis futuram promittit, dicens: »Tollam quippe uos de gentibus, et congregabo uos de uniuersis terris, et adducam uos in terram uestram, et effundam super uos aquam mundam, et mundabimini ab omnibus inquinamentis uestris.« Et, ut Nouum Testamentum suscipiant, sic sequitur: »Et dabo uobis cor nouum, et spiritum nouum ponam in medio uestri, et auferam  cor lapideum de carne uestra, et dabo uobis cor carneum, et spiritum meum ponam in medio uestri et faciam ut in preceptis meis ambuletis, et iudicia mea custodiatis, et operemini .«



109 CAPUT XXu. Quod chrismate gentes santificari debeant.

[1Kb] 1. Quia chrismate omnes [Figure: [Character] 1Kb] gentes [Figure: [Hebrew Text] 1Kb] sanctificarentur, loquitur Dominus ad Moysen, dicens: »Sume tibi aromata prima, et oleum de oliuetis, faciesque unctionis oleum sanctum, unguentum compositum, et unges ex eo tabernaculum testimonii, et arcam Testamenti, mensamque cum uasis suis, candelabrum, et utensilia eius, altaria thymiamatis, et holocausti, et uniuersa que ad cultum eorum pertinent, sanctificabisque omnia, et  erunt sancta sanctorum; qui tetigerit ea, sanctificabitur. Aaron, et filios eius unges; sanctificabisque eos, ut sacerdotio fungantur mihi, filiis quoque Isrel dices: Hoc oleum unctionis sanctum erit mihi in generationes uestras .«

[1Kb] 2. Figura enim huius prioris tabernaculi ad typum Ecclesie ducitur, cuius omnis diuersitas populorum in testimonio sanctitatis perungitur, que per illam uniuersitatem operum figurabatur, ut sacri chrismatis unctione delibuti omnes sanctificentur, atque santificati in Dei gloriam preparentur.



CAPUT XXuI. Quia per signum crucis credentes saluarentur.

[1Kb] 1. Crucis autem figura, que fidelium frontes ad tutelam salutis presignat, per Ezechielem prophetam  legitur demonstrata: »Et uocauit,« inquit, »uirum qui indutus erat lineis, et atramentarium scriptoris habebat in lumbis suis, et dicit ad eum: [Figure: [Character] 1Kb] Transi per mediam ciuitatem, in medio Ierusalem [Figure: [Hebrew Text] 1Kb] signa Thau in frontes uirorum gementium, et dolentium super cunctis abominationibus que fiunt in medio eius .« Et post hec adiecit: »Transite per ciuitatem, et percutite; non parcat oculus uester, neque misereamini senem, adolescentulum, 110 et uirginem, paruulum, et mulieres interficite usque ad internecionem. Omnem autem super quem uideritis Thau, ne occidatis .«

[1Kb] 2. Intelligere ergo nos oportet hanc sententiam. Thau quippe littera speciem crucis demonstrat, cuius signaculo prenotati sunt quicunque ab exitu  huius seculi liberantur; eiusdem typum prefigurabat in Aegypto sanguis ille agni candidi et immaculati, quo imaginarie signantur postes corporis nostri, ut merito loquamur dicentes: Signatum est super nos lumen uultus tui, Domine .

[1Kb] 3. De hoc signo dicit Isaias ex persona Domini: Ecce uenio, ut congregem cum omnibus gentibus, et linguis, et uenient, et uidebunt gloriam meam, et ponam in eis signum , utique crucis. Et alibi: Et erit, inquit, Dominus nominatus in signum eternum, quod non auferetur . Quod etiam et alibi idem propheta significare uoluit de Christo, dicens: Et leuabit signum in nationibus . Ubi ostendit quod, eleuato signo crucis, gentes ad eum uenirent, atque crederent.

[1Kb] 4. Cuius sacre crucis gloria ita est et in Psalmis  predicta: Dicite in nationibus, Dominus regnauit a ligno. De qua cruce Domini Iesu Christi per Ezechielem ita Dominus loquitur: »Gladius exacutus est, et limatus, ut cedat uictimas. Exacutus es, qui moues sceptrum Filii mei, succidisti lignum, et dedi eum ad leuigandum, ut teneatur manu .« Quo testimonio et Filius Dei crucifixus ostenditur, et crucis eius signum suscipiendum ab omnibus uoce diuina prenuntiatur.

5. Cuius crucis figuram de duobus lignis compositam idem Ezechiel ita figuraliter prenotat, dicens: »Factus est sermo Domini ad me, dicens: Et tu, fili hominis, sume tibi lignum unum, et scribe 111 super illud Iude, et filiorum Isrel sociorum eius, et tolle lignum alterum, et scribe super illud  Ioseph lignum Ephraim, et cuncte domus Isrel, sociorumque eius, et adiunge illa unum ad alterum tibi in lignum unum, et erunt in unionem in manu tua .«

[1Kb] 6. Ubi ostenditur Iudam et Ierusalem in unum conuerti debere, et crucis signum suscipere, quod per duo ligna significatum est. Hec sunt duo ligna que illa uidua alienigena, ad quam mittitur pascendus Elias, uolebat colligere, priusquam moreretur. Ubi non solum ligni nomine, sed etiam et numero lignorum signum crucis expressum est.



CAPUT XXuII. Quomodo sacramentum Eucaristie prefiguratum est.

[1Kb] 1. Et quia panis et calicis sacramentum Deo placitum  esset in holocausto, Scripturarum testimoniis non tacetur. Huius enim sacrificii prefiguratio in sacerdotio Melchisedech antea fuit expressa. Iste enim sacerdos Dei excelsi, cum benediceret Abrahe, ob mysterium futuri holocausti panem et uinum in sacrificio Domino obtulit. Hoc enim ille primum in typo Filii Dei expressit: ad quem Psalmista ex persona Patris sic dicit: Ante luciferum genui te. Tu es sacerdos in eternum secundum ordinem Melchisedech . Hoc est iuxta ritum huiusmodi sacrificii, quod et in passione sua perficiens Christus impleuit, quodque etiam apostolis in commemorationem suam fieri iussit.

2. Non ergo iam uictimas Iudaicas, quales sacerdos Aaron obtulit, credentes offerunt; sed quales  idem Melchisedech rex Salem immolauit, id est, panem et uinum, quod est corporis et sanguinis Domini uerissimum sacramentum. De quo idem Dominus dicit: Qui manducauerit carnem meam, et biberit sanguinem meum, 112 in me manet, et ego in eo . Cuius quidem sacrificii sacramentum et in Salomone per immolationem panis ac uini ita monstratur: »Sapientia edificauit sibi domum,  excidit columnas septem, immolauit uictimas suas, miscuit uinum suum, proposuit mensam suam, misit seruos suos, dicens: Si quis est paruulus, ueniat ad me; et insipientibus loquitur: uenite, comedite panem meum, et bibite uinum quod miscui uobis; derelinquite insipientiam, et uiuetis, et ambulate per uias prudentie .«

3. Dei ergo sapientia Christus constituit sibi domum sacrosanctam Ecclesiam, in qua mactauit sui corporis hostias, in qua miscuit uinum sui sanguinis in calice sacramenti diuini, et preparauit mensam, hoc est, altare Domini, mittens seruos suos apostolos atque doctores ad insipientes, id est, ad omnes gentes uerum Deum ignorantes, dicens eis: uenite, comedite panem meum, et bibite uinum quod  miscui uobis; id est, sancti corporis escam sumite; et bibite uinum quod miscui uobis, id est, poculum sanguinis sacri percipite.

[1Kb] 4. Cuius quidem gratiam quia gentes sumunt, et Iudei non meruerunt, declarat hoc propheta Isaias dicens: »Hec dicit Dominus Deus: Ecce serui mei comedent, et uos esurietis; ecce serui mei bibent, et uos sitietis; ecce serui mei letabuntur, et uos confundemini. Ecce serui mei letabuntur pre exsultatione cordis, et uos clamabitis pre dolore cordis, et pre contritione spiritus ululabitis, et dimittetis nomen uestrum in iuramentum electis meis, et interficiet te Dominus Deus, et seruos, »id est, christianos, »uocabit nomine alio, in quo qui benedictus  est super terram benedicetur in Deo. Amen .«

[1Kb] 5. Interficitur enim Isrel, succedit ex gentibus populus. Tollitur illis uetus Testamentum, redditur nobis Nouum; conceditur nobis salutaris cibi gratia, et poculum sanguinus Christi, illis fame et siti arentibus. Mutatur et nouo populo nomen aliud, scilicet Christianum; et omnia que sunt gesta nouitatem gratie resonant.



113 CAPUT XXuIII. Recapitulatio operis.

1. O infelicium Iudeorum deflenda dementia! Ecce Saluatoris aduentum nec Testamenti ueteris auctoritate intelligunt, nec eum uenisse accipiunt. Gentium conuersionem legunt, et de sua reprobatione minime confunduntur. Sabbati obseruationem suscipiunt,  quam reprobatam Scripture testificatione cognoscunt. Circumcisionem carnis uenerantur, qui cordis munditiam perdiderunt.

[1Kb] 2. Nos autem, sub gratia positi, omnia hec facta et celebrationes, que futurorum erant indicia, iam cognoscimus esse completa. Quidquid enim huiusmodi sacramenti prophetabatur iam Christus impleuit,  quia non uenit soluere legem, sed adimplere . Adueniente ergo ueritate, umbra cessauit, ideoque iam carnaliter non circumcidimur, quia in circumcisionis typo promissi baptismatis sacramento mundamur. Sabbati otium superuacuum ducimus, quia reuelatam spem quietis eterne tenemus.

[1Kb] 3. Sacrificia ueteris legis non immolamus, quia per eadem sacrificia aut Christi passionem, aut carnalium uitiorum mortificationem insinuatam cognoscimus. Azyma non obseruamus, quia, expurgata ueteris uite malitia, in noua fidei gratia ambulamus. Differentias ciborum non custodimus, quia cuncta  illa spiritualiter discernimus in moribus hominum que immundorum significabat diuersitas animalium.

[4Kb] 4. De agni esu pascha non celebramus, quia pascha nostrum 114 iam immolatus est Christus, qui per illum agnum figurabatur, qui tanquam ouis ad occisionem ductus est, et quasi agnus coram tondente se, sic non aperuit os suum . Neomenias noue lune non custodimus, quia iam in Christo noua creatura, uetera transierunt, et ecce facta sunt noua. Scenopegias, id est, solemnitates tabernaculorum non obseruamus, quia tabernaculum Dei sancti eius sunt, in quibus habitat in eternum.





SANCTI ISIDORI HISPALENSIS EPISCOPI SENTENTIARUM LIBRI TRES. 



LIBER PRIMUS.



115 CAPUT PRIMUM. Quod Deus summus et incommutabilis sit.


[3Kb] 1. Summum bonum Deus est, quia incommutabilis  est, et corrumpi omnino non potest. Creatura uero  bonum, sed non summum est 116, quia mutabilis est; et dum sit quidem bonum non tamen esse potest et summum.

 [2Kb] 2. Quid est Dei immortalitas, nisi eius incommutabilitas? Nam et angeli et anime immortales sunt, sed immutabiles non sunt; ideoque solus Deus dicitur immortalis, quia solus incommutabilis est. Nam anima moritur, dum, deserente Deo, de bono in malum mutatur, sic et angelus, dum, deserente Deo, est lapsus.

[2Kb] 3. Quod materiam habet, unde existat, mutabile est, quia de informi ad formam transit. Quod uero non habet materiam, immutabile est, sicut Deus utique est. Bene, ac substantialiter sunt ista in Deo, id est, incorruptio, immortalitas, incommutabilitas. Unde et merito cuncte preponitur creature.

4. Opus non consilium, apud Deum  mutari; nec 117 uariari eum, quia per uaria tempora  diuersa precipit, sed manens idem incommutabilis,  et eternus, quid cuique congruum esset tempori, ab ipsa tamen eternitate in eius mansit dispositione consilii.

[1Kb] 5. Non usu nostro aliud Deum putare, aliud pulchritudinem eius, atque aliud magnitudinem ipsius  sicut aliud est homo, aliud pulchritudo; quia, desistente pulchritudine, homo manet. Ac per hoc, qui ita intelligit Deum, corporeum esse credit, dum pulchritudo et magnitudo Dei ipse Deus sit.

[2Kb] 6. Ideo Deus dicitur simplex, siue non amittendo quod habet, seu quia non aliud est ipse, et aliud quod in ipso est. Inordinate dici seu conferri uitiis ea que ordinata sunt in Deo  utpote simplicitas, que aliquando dicitur pro stultitia, et non est. Apud Deum uero summa simplicitas est. Iuxta hanc  regulam, et cetera estimanda sunt.



CAPUT II. Quod immensus et omnipotens sit Deus.


[1Kb] 1. Non ideo celum et terram implet Deus, ut contineant eum; sed ut ipsa potius contineantur ab eo. Nec particulatim Deus 118 implet omnia, sed cum sit idem unus, ubique tamen est totus. Non ita putandus est esse in omnibus Deus, ut unaqueque res pro magnitudine portionis sue capiat eum, id est, maxima maius, et minima minus, dum sit potius ipse totus in omnibus, siue omnia in ipso 

[1Kb] 2. Omnipotentie diuine maiestas cuncta potestatis sue immensitate concludit nec euadendi potentiam eius quisquam aditum inuenire poterit, quia ille omnia circumquaque constringit. Cuncta enim intra diuini iudicii omnipotentiam coarctantur, siue que  continenda sunt, ut salua sint, siue que amputanda sunt, ut pereant. Nullatenus ergo  posse effugere Deum quempiam. Qui enim eum non habet placatum, nequaquam euadere potest iratum.

[1Kb] 3. Immensitas diuine magnitudinis ita est, ut intelligamus eum intra omnia, sed non inclusum; extra omnia, sed non exclusum. Et ideo interiorem, ut omnia contineat; ideo exteriorem, ut incircumscripta magnitudinis sue immensitate omnia concludat. Per id ergo, quod exterior est, ostenditur esse creator; per id uero quod interior, gubernare omnia demonstratur. Ac ne ea que creata sunt sine Deo essent, Deus intra omnia est. uerum ne extra Deum essent, Deus exterior est, ut omnia concludantur ab eo.

 [1Kb] 4. Consummatio alicuius facti dicitur perfectio; Deus autem, qui non est factus, quomodo est perfectus? Sed hunc sermonem de usu nostro sumpsit humana inopia, sicut et reliqua uerba, quatenus id quod ineffabile est, utcunque dici possit, quoniam de Deo nichil digne humanus sermo dicit.

[1Kb] 5. Dum localis non sit Deus, localiter tamen in suis ambulat 119 sanctis, dum de loco in locum predicatur ab eis. Nam Deus, qui nec loco mouetur, nec tempore, in seruis tamen suis et tempore et loco mouetur, quoties ab eisdem localiter predicatur.

[1Kb] 6. Dum de Deo nec secundum quantitatem, nec secundum qualitatem, nec secundum situm, nec secundum habitum aut motum aliquid digne dicatur, inest tamen ei quodammodo latitudo  caritatis,  qua nos et ab errore colligit, et continet in ueritate. Inest ei et longitudo, qua nos longanimiter portat, donec emendatos patrie future restituat. Inest ei et altitudo, per quam omnem sensum sue scientie immensitate exsuperat. Inest ei et profundum, quo damnandos inferius iusta equitate disponens preordinat.



CAPUT III. Quod inuisibilis sit Deus.

[3Kb] 1. Dum de Deo loquens Scriptura plerumque dicit: Ecce Deus, non quasi uisibilem ostendit, sed ubique esse presentem significat. 120 Per id quod dicit: Ecce Dominus, uel quod magnitudinem diuinitatis eius nullus possit sensus attingere, etiam nec angelicus,  quamuis usque ad parilitatem angelicam humana post resurrectionem natura proficiat, et ad contemplandum Deum indefessa consurgat, uidere tamen eius essentiam plene non ualet, quam nec ipsa perfectio angelica in totum attingit scire, secundum Apostolum, qui ait: Pax Dei, que exsuperat omnem sensum , ut subaudias, etiam angelorum. Sola enim Trinitas sibi integre nota est, et humanitas a Christo suscepta, que tertia est in Trinitate persona:

[1Kb] 2. Intelligibiliter quodam miro modo Dei essentia sciri potest, dum esse creditur. Opus uero eius, quod utique equari ei non potest, atque iudicia a nullo penitus sciuntur. Dei secreta iudicia non posse sensu penetrari, uel angelico, uel humano . Et ideo quia occulta, sed iusta sunt, tantumdem  uenerari ea opus est, et timere, non discutere, aut inquirere, secundum Apostolum, qui ait: Quis enim cognouit sensum Domini, aut quis consiliarius eius fuit ?



CAPUT Iu. Quod ex creature pulchritudine agnoscatur creator.

[1Kb] 1. Sepe ad incorpoream Creatoris magnitudinem creaturarum corporea magnitudo componitur, ut magna considerentur ex paruis, et ex uisibilibus inuisibilia estimentur, atque ex pulchritudine 121 factorum effector operum agnoscatur, non tamen parilitate consimili, sed ex quadam subdita et creata specie boni.

[1Kb] 2. Sicut ars in artificem retorquet laudem, ita rerum Creator per creaturam suam laudatur; et  quanto sit excellentior, ex ipsa operis conditione monstratur. Ex pulchritudine circumscripte creature pulchritudinem suam, que circumscribi nequit, facit Deus intelligi, ut ipsis uestigiis reuertatur homo ad Deum, quibus auersus est, ut qui per amorem pulchritudinis creature, a Creatoris forma se abstulit, rursum per creature decorem ad Creatoris reuertatur pulchritudinem.

 [1Kb] 3. Quibusdam gradibus intelligentie per creaturam progreditur homo ad intelligendum Deum creatorem, id est, ab insensibilibus surgens ad sensibilia; a sensibilibus surgens ad rationabilia; a rationabilibus surgens ad Creatorem. Intelligibilia per se collaudant Deum, irrationabilia et insensibilia non per se, sed per nos, dum ea considerantes Deum laudamus. Sed ideo dicuntur laudare ipsa, quia eadem laudem eorum parturit causa.

[1Kb] 4. Dixerunt antiqui, quod nichil tam hebes sit, quod non sensum habeat in Deum. Hinc est illud quod ex silice duro scintilla excutitur. Et si ignis in saxo, utique ibi sentitur sensus, ubi se uita non sentit.



122 CAPUT u. Quod ex usu nostro quedam species ad Deum referantur.


[2Kb] 1. Nostro usu zelare Deus dicitur, uel dolere. Horum enim motuum apud Deum perturbatio nulla est, apud quem tranquillitas summa est. Non ita est precipitanda mentis sententia, ut credamus posse Deo furoris uel mutationis accidere perturbationem; sed ipsam equitatem iustitie, qua reos punit, iram sacra lectio nominauit, quoniam quod iudicantis equum est, furor est, et indignatio patientis.

2. Ita ergo intelligere opus est et alias passiones, quas de affectione humana ducit Scriptura ad Deum, ut et iuxta se incommutabilis sit credendus, et tamen pro causarum effectibus, ut facilius intelligatur, nostre locutionis et mutabilitatis genere appelletur.

[1Kb] 3. Tam clementer Deus humane consulit infirmitati?  Ut quia eum sicut est non possumus agnoscere, nostre locutionis more se ipsum nobis insinuet. Unde et membrorum nostrorum qualitatem habere describitur, et passionum indigna dici de se uoluit, 123 quatenus ad sua, per nostra nos traheret, et dum condescendit nobis, consurgeremus ei.

[2Kb] 4. Multis modis Deus ad significandum se hominibus de inferioribus rebus species ad se trahit; quem  re uera iuxta propriam substantiam inuisibilem esse et incorporeum constat. Plerumque de corporibus ad Deum sumuntur qualitatum species, que tamen in Deo non sunt, quia in propria natura incorporeus est, et incircumscriptus, sed pro efficientiis causarum in ipso species rerum scribuntur, ut quia omnia uidet, dicatur oculus; et propter quod audit omnia, dicatur auris; pro eo autem quod auertitur, ambulat; pro eo quod expectat stat.

[31Kb] 5. Sic et in ceteris horum similibus ab humanis motibus trahitur similitudo ad Deum, sicut est obliuiscens, et memorans. 124 Hinc est quod propheta dicit: Iurauit Dominus exercituum per animam suam . Non quod Deus animam habeat, sed hoc nostro narrat affectu. Et alibi simili figura et  uermis et scarabeus intelligitur .

[3Kb] 6. Nec mirum si uilibus significationibus figuretur, qui usque ad nostrarum passionum seu carnis contumelias descendisse cognoscitur. Nam et Christus agnus, non pro natura, sed pro innocentia; et leo, pro fortitudine, non pro natura; et serpens, pro morte et sapientia, non pro natura scribitur. Nam et in propheta plaustri portantis fenum species ducitur ad Deum . Et hec omnia  ideo per figuram Christus, quia nichil est horum ad proprietatem substantie eius.

[1Kb] 7. Falluntur quidam stultorum, dum legunt, ad imaginem Dei factum esse hominem , arbitrantes Deum esse corporeum, dum non caro, 125 quod est corpus, sed anima, quod est spiritus, Dei imaginem habeat. Non ergo esse corporis formam in Deo credamus, qui hominem ad imaginem suam fecit, quia mentem, non carnem, ad similitudinem suam creauit. Cogita igitur quale corpus habeat ueritas, et dum non inueneris, hoc est Deus.

[1Kb] 8. Facies Dei in Scripturis sacris, non caro, sed diuina cognitio intelligitur, ea quidem ratione, qua per faciem conspectam quisque cognoscitur. Hoc enim in oratione Deo dicitur: Ostende nobis faciem  tuam, ac si dicatur: Da nobis cognitionem tuam.

[1Kb] 9. Os Dei Unigenitus eius est. Nam sicut pro uerbis, que per linguam fiunt, sepe dicimus illa et illa lingua, ita pro Dei uerbo os ponitur, quia mos est ut uerba ore formentur. Et si uolueris genere locutionis illo demonstrare, quo is qui efficit per id quod efficitur nominatur, bene os pro uerbo ponis, sicut linguam pro uerbis, sicut manum pro litteris.

 [1Kb] 10. uestigia Dei sunt, quibus nunc Deus per speculum agnoscitur. Ad perfectum uero omnipotens reperitur, dum in futuro facie ad faciem quibusque electis presentabitur, ut ipsam speciem contemplentur, cuius nunc uestigia comprehendere conantur; et hoc est quod per speculum uideri Deus dicetur . Sic et cetera.



126 CAPUT uI. Quod Deo nulla temporum successio ascribatur.

[1Kb] 1. Omnia tempora precedit diuina eternitas, nec in Deo preteritum, presens, futurumue aliquod creditur, sed omnia presentia in eo dicuntur, quia eternitate sua cuncta complectitur. Alioquin mutabilis est Deus credendus, si ei successiones temporum ascribuntur. Si semper aliqua essent cum Deo  tempora, non esset tempus, sed eternitas; nec mutarentur tempora, sed starent.

2. Presens, preteritum et futurum nostrum est habere, non Dei. uerbi causa, dicimus pro presenti, teneo Codicem; pro preterito, tenui; pro futuro, tenebo. Uniuersitatem uero Deus tenet; et pro tenuit, et tenebit, tenet dicitur.

[1Kb] 3. Sed nec ipsis angelis decessio accessioue est temporum. Nam duas esse in creaturis res, quibus uicissitudo temporum non ualet, angelis scilicet, propter quod incommutabili inherent Creatori; siue materie illi informi, priusquam ex ea omnia ista que temporaliter iam uoluuntur formarentur, nec ipsi utique ualebat tempus. Tempus igitur non ad  eas creaturas, que supra celos sunt, sed ad eas que sub celo sunt pertinere . Non enim angelis accedunt tempora, uel succedunt, sed nobis, qui sub celo uersamur in hoc infimo mundo.



127 CAPUT uII. De temporibus.

[1Kb] 1. Nulla ante principium mundi fuisse tempora manifestum est, quia, dum sit ipsum tempus creatura, in principio tamen mundi factum esse credendum est. Ideo ergo principium dicitur, quod ex ipso cepit rerum uniuersarum exordium.

[1Kb] 2. Nullum spatium corporaliter habent tempora, quia ante abscedunt pene quam ueniant. Ideoque in rebus nullus status est temporum, quia celeri creature motu mutantur. Nec centum anni unum tempus  est; nec unus annus unum tempus est; nec unus mensis unum tempus est; nec dies, nec hora, quia, dum hec omnia particulis accedunt suis, et decedunt, quomodo unum dicendum est quod non simul est?

[1Kb] 3. Utrum sit preteritum, futurumue tempus, sicut presens; et si est, scire oportet ubi est; sed aduerte quod cuncta, et futura et preterita et presentia, in animo sunt potius requirenda.

[1Kb] 4. Tria ista, preterita, presentia et futura in animo tantum inueniri constat, preterita reminiscendo, presentia contuendo, futura exspectando. Speramus igitur aduenientia, intuemur presentia, recolimus transeuntia. Hec non ita in Deo sunt, cui simul omnia adsunt.



128 CAPUT uIII. De mundo.


[1Kb] 1. Mundus ex rebus uisibilibus, sed tamen inuestigabilibus constat. Homo autem ex rerum uniuersitate compositus, alter in breui quodam modo creatus est mundus.

[7Kb] 2. Ratio mundi de uno consideranda est homine. Nam sicut per dimensiones etatum ad finem homo uergit, ita et mundus per hoc quod distenditur tempore, deficit, quia unde homo atque mundus crescere uidetur, inde uterque minuitur.

[1Kb] 3. Frustra dicitur per tanta retro tempora Deo uacanti nouam pro mundo faciendo ortam fuisse cogitationem, quando in suo eterno maneret consilio huius mundi constructio; nec tempus ante principium,  sed eternitas. Tempus uero a substitutione creature, non creatura cepit a tempore.

[1Kb] 4. Quidam aiunt: Quid faciebat Deus antequam celos faceret? Cur noua uoluntas in Deo ut mundum conderet orta est? Sed noua uoluntas in Deo exorta non est, quia etsi in re mundus non erat, in eterna tamen ratione et consilio semper erat.

[1Kb] 5. Dicunt quidam: Quid subito uoluit Deus facere mundum, quem ante non facit? uoluntatem Dei immutari arbitrantes, qui aliquando uoluit quod aliquando non uoluit. Quibus respondendum est: uoluntas Dei Deus est, quia non ipse aliud est, aliud uoluntas 129 eius, sed hoc est illi uelle quod ipse est et quod ipse est, utique eternum et incommutabile  est. Hec est ergo uoluntas eius.

[1Kb] 6. Materies ex qua formatus est mundus , origine, non tempore, res a se factas precessit, ut sonus cantum. Prior enim est sonus cantu, quia suauitas cantilene ad sonum uocis, non sonus pertinet ad suauitatem; ac per hoc utrumque simul sunt, sed  ille ad quem pertinet cantus prior est, id est, sonus.

[1Kb] 7. Materia ex qua celum terraque formata est, ideo informis uocata est, quia nondum ea formata erant que formari restabant, uerum ipsa materia ex nichilo facta erat.

8. Aliud est aliquid fieri posse, aliud fieri necesse esse. Fieri necesse est, quod Deus naturis inseruit; fieri autem posse est, quod extra cursum inditum naturarum Creator, ut faceret, quando uoluit, reseruauit.

[1Kb] 9. Non ex hoc substantiam babere credende sunt tenebre, quia dicit Dominus per prophetam: Ego Dominus formans lucem, et creans tenebras ; sed quia angelica natura, que non est preuaricata, lux dicitur; illa autem que preuaricata est tenebrarum nomine nuncupatur. Unde et in principio  lux a tenebris diuiditur. Sed quia et hos et illos Deus creauit, inde dicitur: Formans lucem et creans tenebras. ueruntamen bonos angelos non tantum creans, sed etiam formans; malos uero tantum creans, non formans. Hoc et de hominibus bonis malisque accipiendum est.

10. Post annumeratam celi terreque creaturam, ideo nominatur in Genesi Spiritus sanctus, ut quia superferri eum dici oportebat, ante illa nominarentur quorum creator Spiritus sanctus superferri diceretur. Quod et Apostolus indicat , dum supereminentem uiam caritatis demonstrat.

[1Kb] 11. Ideo superferri aquis sanctus dicitur Spiritus, quia donum est Dei in quo subsistentes requiescimus,  atque protegendo nos superfertur nobis.

12. Unaqueque natura suo pondere nititur. Ignis autem et 130 oleum merito superiora semper appetunt, quia per ipsorum figuram superferri uniuerse creature Spiritus sanctus probatur.

[2Kb] 13. Dies prior factus angeli sunt, quorum propter  unitatem insinuandam non dies primus, sed dies dictus est unus; et idcirco ipse repetitur semper in exsecutione creature. Qui dies, hoc est, natura angelorum, quando creaturam ipsam contemplabantur, quodammodo uesperascebat; non autem permanendo in eius creature contuitu, sed laudem eius ad Deum referens, eamque melius in diuina ratione conspiciens, continuo mane fiebat. Si uero permaneret, neglecto Creatore, in creature aspectu iam non uespera, sed nox utique fieret.

[1Kb] 14. Dum se creatura melius in Deo quam in se ipsa nouerit, ipsa sui cognitio, que maior in Deo est, dies et lux dicitur. Cognitio uero sua in seipsa, ad compensationem cognitionis illius, que est in Deo, quia longe inferior est, uespera nominatur.  Ideoque post uesperam mane fiebat . Quia dum suam in se cognitionem sibi satisfacere non agnosceret, ut se plenius nosse potuisset, ad Deum esse referebat creatura, in quo dies se agnoscendo melius fieret.

131 [1Kb] 15. Non sic quemadmodum nos transitorie dicimus, fiat aliquid, sic Deus dixit Fiat celum in principio. Illud enim sempiterne in uerbo unico dictum est. Si transitorie dictum est a Deo Fiat, erat utique creatura aliqua, unde iam talis fieret uox. Sed quia antequam diceret Fiat, nulla exstitit creatura, ipsum Fiat quod dictum est, in eternitate uerbi, non in uocis sono, enuntiatum est.

16. Non septies a Deo uisa, septiesque laudata est creatura, que antequam fieret perfecte ab illo est  uisa; sed dum nos singula uidentes laudamus, fit tanquam ipse uideat, laudetque per nos, sicut est illud: Non estis uos, qui loquimini, sed Spiritus Patris uestri, qui loquitur in uobis . Proinde sicut ipse et per nos loquitur, ita uidet et laudat per nos; sed per se perenniter ac sempiterne uidet, per nos uero temporaliter.

17. Attende uniuersaliter creaturam in principio ualde bonam uocari, singulariter uero tantum bonam, quia et membra corporis, cum sint singula bona, maius tamen bonum faciunt, dum singula omnia ualde bonum corpus efficiunt.

[1Kb] 18. Decor elementorum omnium in pulchro et apto consistit; sed pulchrum ei quod se ipsum est pulchrum, ut homo ex anima et membris omnibus  constans. Aptum uero est, ut uestimentum et uictus. Ideoque hominem dici pulchrum ad se, quia non uestimento et uictui est homo necessarius, sed ista  homini; ideo autem illa apta, quia non sibi, sicut homo, pulchra, aut ad se, sed ad aliud, id est, ad hominem accommodata, non sibimet necessaria. Hoc et de ceteris elementorum naturis dicendum est.

19. Cuncta que sunt, et facta sunt, mira ualde sunt, sed consuetudine uiluerunt. Ideoque sic diuina scrutare opera, ut semper ea cogites immensa.



132 CAPUT IX. Unde malum.

[1Kb] 1. Malum a diabolo non est creatum, sed inuentum; et ideo nichil est malum, quia sine Deo factum est nichil, Deus autem malum non fecit. Non quia alicubi aut aliquando erat malum, unde fieret diabolus malus, sed quia uitio suo, dum esset angelus bonus, superbiendo effectus est malus; et ideo recte  dicitur ab eo inuentum malum.

[1Kb] 2. Nullam esse naturam mali constat, quia natura omnis aut incommutabilis ut Deus est, aut commutabilis ut creatura est. Malum uero ideo natura nulla est, quia accedendo in bonam naturam efficit eam uitiosam, quod cum discedit, natura manet, et malum quod inerat nusquam est. Ex eo quod uitium nocet nature, agnoscitur uitium naturam non esse, quia nichil quod naturale est nocet.

3. Dum natura bona damnatur propter uoluntatem malam, ipsa uoluntas mala testis est nature bone, que in tantum testatur eam esse bonam, ut illam Deus pro malo non relinquat inultam.

4. Creditur ab hereticis mentem a Deo, uitia a diabolo fuisse creata. Unde et ab ipsis due nature,  bona et mala putantur. Sed uitium natura non est; et dum uere a diabolo sit, non tamen creatum est.

5. Quam ob causam permiserit Deus mali oboriri statum, nisi ut ex contrariis malis bone nature decor emineret? Modus iste etiam in uerbis esse comperitur. Qui modus antitheton Grece dicitur, quod Latine oppositum, uel contrapositum nominatur 133, et fit pulchra locutio, quando mox contraria positis proferuntur. Ita et in rebus permistum est malum, ut nature bonum ad comparationem excelleret mali.

[1Kb] 6. Fecit Deus omnia ualde bona. Nihil ergo natura malum, quando et ipsa que in creaturis uidentur esse penalia, si bene utantur, et bona, et prospera sunt, si male utantur, nocent. Ita ergo  perpendenda est creatura ex nostro usu non bona, nam ex sua natura ualde bona.

7. Si radas supercilium hominis, paruam rem  demes, sed totius corporis ingeris feditatem; ita et in uniuersitate creature est: si extremum uermiculum natura malum dixeris, uniuerse creature iniuriam facis.

8. Cuncta mala per peccatum primi hominis pro pena sunt translata in uniuersum genus humanum. Proinde quecunque uidentur mala, partim nobis seuiunt origine, partim culpa.

9. Mala dicunt multa in creaturis peruersi, ut ignem, quia urit; ut ferrum, quia occidit; ut feram, quia mordet, sed commoda ipsorum non intendens homo, accusat in illis quod sibi debet potius imputare; cuius pro peccato ista effecta sunt noxia, que illi omni ex parte fuerunt ante peccatum subiecta. Nostro uitio, non sua natura, nobis mala sunt ea que  nobis nocent. Nam lux, dum sit bona, infirmis oculis noxia est, et tunc oculorum uitium, non lucis est; sic et cetera.

[1Kb] 10. Cum creaturarum stimulis et elementorum aduersitatibus homo uerberatur, peccati hoc exigere penam, ut Deo superbiens homo ea que infra ipsum sunt patiatur aduersa. Unde et in Sapientia legitur pro Deo: Pugnabit cum eo orbis terrarum contra insensatos. Merito ergo peccatorum hoc actum est, ut naturaliter prospera mutentur homini in aduersa. Unde et Salomon: Creatura exardescit in tormentum, aduersus iniustos, et lenior est ad benefaciendum his qui in Deo confidunt.

134 11. Non erit caro subiecta anime, nec uitium rationi, si animus non est subditus Conditori. Tunc  autem recte subiiciuntur nobis omnia que sub nobis sunt, si nos subiicimur ei a quo nobis illa subiecta sunt. Nam et que uidentur esse subiecta ei qui Deo subiectus non est, ille potius subiicitur eis, qui suam uoluntatem subiugat amori eorum que sibi subiecta existimat.



CAPUT X. De angelis.


[1Kb] 1. Angelorum nomen officii est, non nature; nam secundum naturam spiritus nuncupantur. Quando enim de celis ad annuntiandum hominibus mittuntur, ex ipsa annuntiatione angeli nominantur; natura enim spiritus sunt. Tunc autem angeli uocantur quando mittuntur.

[2Kb] 2. Natura angelorum mutabilis est, quia inest illis mutabilitas in natura; sed facit eos incorruptos caritas sempiterna. Gratia dicimus, non natura esse incommutabiles angelos. Nam si natura incommutabiles essent, diabolus non utique cecidisset. Mutabilitatem itaque nature suffragatur in illis contemplatio Creatoris; inde et priuatus est 135 apostata angelus,  dum fortitudinem suam, non a Deo sed a se uoluit custodiri.

3. Ante omnem creaturam angeli facti sunt, dum dictum est Fiat lux; de ipsis enim dicit Scriptura: Prior omnium creata est sapientia. Lux enim dicuntur participando luci eterne. Sapientia enim dicuntur ingenite inherendo Sapientie. Et dum sunt mutabiles natura, non tamen sinit eos contemplatio mutari diuina.

[1Kb] 4. Ante omnem creationem mundi creati sunt angeli, et ante omnem creationem angelorum diabolus conditus est, sicut scriptum est: Ipse est principium uiarum Dei. Unde et ad comparationem angelorum archangelus appellatus est. Prius enim creatus exstitit ordinis prelatione, non temporis  quantitate.

[1Kb] 5. Primatum habuisse inter angelos diabolum, ex qua fiducia cecidit, ita ut sine reparatione laberetur. Cuius prelationis excellentiam propheta his uerbis annuntiat: »Cedri non fuerunt altiores illo, in paradiso  Dei, abietes non adequauerunt summitatem illius: Omne lignum paradisi non est assimilatum illi«; quoniam speciosiorem fecit eum Deus.

[1Kb] 6. Distat conditio angeli a conditione hominis; homo enim ad Dei similitudinem conditus est, archangelus uero qui lapsus est signaculum Dei similitudinis appellatus est, testante Domino per Ezechielem: Tu signaculum similitudinis, plenus sapientia, perfectus decore, in deliciis paradisi Dei fuisti. Quanto enim subtilior est 136 eius natura, tanto plenius exstitit ad similitudinem diuine ueritatis expressa.

[1Kb] 7. Prius de celo cecidisse diabolum  quam homo conderetur. Nam mox ut factus est, in superbiam erupit, et precipitatus est de celo. Nam iuxta ueritatis testimonium ab initio mendax fuit, et in ueritate non stetit, quia statim ut factus est, cecidit.  Fuit quidem in ueritate conditus, sed non stando confestim a ueritate est lapsus.

8. Uno superbie lapsu, dum Deo per tumorem se conferunt, et homo cecidit, et diabolus; sed homo reuersus ad penitentiam Deo se inferiorem esse cognoscit. Diabolus uero non solum hoc contentus, quod se Deo equalem existimans cecidit, insuper etiam superiorem Deo se dicit, secundum Apostoli dictum, qui ait de antichristo: Qui aduersatur, et extollitur supra omne quod dicitur Deus, aut quod colitur.

9. Diabolus ideo iam non petet ueniam, quia non compungitur ad penitentiam; membra uero eius per hypocrisim deprecantur, quod tamen pro mala conscientia  adipisci non merentur.

[1Kb] 10. Discat humana miseria quod ea causa citius prouocetur Deus prestare ueniam, dum infirmo compatitur homini, quia ipse traxit ex parte inferiori peccandi infirmitatem, hoc est, ex carne, qua inclusa anima detinetur.

[1Kb] 11. Apostate angeli ideo ueniam non habent, quia carnalis fragilitatis nulla infirmitate grauati sunt, ut peccarent; homines autem post peccatum idcirco reuertuntur ad ueniam, propter quod ex lutea materia pondus traxerunt infirmitatis: ideoque pro infirma carnis conditione reditus patet homini ad salutem, sicut et Psalmus dicit: Ipse scit figmentum nostrum. Memento, Domine, quod terra sumus. Et iterum: Memorare, inquit, que mea substantia.

 12. Postquam apostate angeli ceciderunt, ceteri perseuerantia eterne beatitudinis solidati sunt. Unde et post celi creationem in principio repetitur Fiat  firmamentum, et uocatum est firmamentum celum. Nimirum ostendens quod post angelorum ruinam 137 hi qui permanserunt firmitatem meruerunt eterne perseuerantie et beatitudinis quam antea minus acceperant. Unde oportet agnosci quod malorum iniquitas sanctorum seruiat utilitati, quia unde mali corruunt, inde boni proficiunt.

13. Bonorum angelorum numerus, qui post ruinam angelorum malorum est diminutus, ex numero electorum hominum supplebitur, qui numerus soli Deo est cognitus.

14. Inter angelos distantia postestatum est, et pro graduum dignitate ministeria eisdem sunt distributa; aliique aliis preferuntur, tam culmine potestatis quam scientia uirtutis; subministrant igitur alii aliorum  preceptis, atque obediunt iussis. Unde et ad prophetam Zacariam Angelus angelum mittit, et quecunque annuntiare debeat precipit.

[1Kb] 15. Nouem esse distinctiones uel ordines angelorum sacre Scripture testantur, id est: angelos, archangelos, thronos, dominationes, uirtutes, principatus, potestates, cherubim et seraphim. Horum ordinum numerum etiam Ezechiel propheta describit, sub totidem nominibus lapidum, cum de primatu apostate angeli loqueretur. Omnis, inquit, lapis pretiosus operimentum tuum: sardius, topazius, et iaspis, chrysolithus, et onyx, beryllus, sapphirus, et carbunculus, et smaragdus. Quo numero lapidum ipsi ordines designati sunt angelorum, quos apostata angelus ante lapsum, quasi in uestimento ornamenti  sui, affixos habuit, ad quorum comparationem, dum se clariorem cunctis aspexit, confestim intumuit, et cor suum ad superbiam eleuauit.

16. Angeli semper in Deo gaudent, non in se. Malus uero ideo est diabolus, quia non que Dei, sed que sua sunt requisiuit. Nulla autem maior iniquitas quam non in Deo, sed in se uelle quempiam gloriari.

[1Kb] 17. Angeli in uerbo Dei cognoscunt omnia, antequam in re fiant; et que apud homines adhuc futura sunt, angeli iam, reuelante Deo, nouerunt. Preuaricatores angeli, etiam sanctitate amissa, non tamen amiserunt uiuacem creature angelice sensum. Triplici enim modo prescientie acumine uigent, id est, subtilitate nature, 138 experientia temporum, reuelatione superiorum potestatum.

 18. Quoties Deus quocunque flagello huic mundo irascitur, ad ministerium uindicte apostate angeli mittuntur: qui tamen diuina potestate cercentur, ne  tantum noceant quantum cupiunt. Boni tamen angeli ad ministerium salutis humane deputati sunt, ut curas administrent mundi, et regant omnia iussu Dei, testante Apostolo: Nonne omnes, inquit, sunt administratorii spiritus, in ministerium missi, propter eos qui hereditatem capiunt salutis?

[1Kb] 19. Angeli corpora in quibus hominibus apparent, de superno ere sumunt, solidamque speciem ex celesti elemento induunt, per quam humanis obtutibus manifestius demonstrentur.

20. Singule gentes prepositos angelos habere creduntur, quod ostenditur testimonio angeli Danieli loquentis: Ego  ueni ut nuntiarem tibi, sed princeps regni Persarum restitit mihi. Et post alia: Non est qui me adiuuet, nisi Michel princeps uester.

 [1Kb] 21. Item omnes homines angelos habere probantur, loquente Domino in Euangelio: Amen dico uobis quia angeli eorum semper uident faciem Patris mei, qui est in celis. Unde et Petrus, in Actibus apostolorum, cum pulsaret ianuam, dixerunt intus apostoli: Non est Petrus, sed angelus eius est.

[1Kb] 22. Si Deum angeli contuentur et uident, cur Petrus apostolus dixit: In quem desiderant angeli Dei conspicere? Iterum, si eum non contuentur, nec uident, quomodo, iuxta sententiam Domini, angeli eorum semper uident faciem Patris, qui in celis est? Sed bene utrumque est. Nam ueraciter credimus quod Deum angeli et uident et uidere desiderant, et habent et habere festinant, et amant et amare nituntur.

 [1Kb] 23. Si enim sic uidere desiderant, ut effectu desiderii non perfruantur, desiderium hoc necessitatem habet, necessitas ista penalis est; 139 sed a beatis angelis omnis pena longe est, quia nunquam simul pena et beatitudo conueniunt. Rursum si eos dicimus Dei uisione satiari, satietas fastidium habere solet, et scimus illos Dei uisionem, quam et desiderant, fastidire non posse.

 24. Quid ergo est nisi ut miro modo simul utrumque credamus, quia et desiderant, et satiantur? Sed desiderant sine labore, et satiantur sine fastidio. Ne enim sit in desiderio necessitas, desiderantes satiantur. Et iterum, ne sit in satietate fastidium, satiari desiderant. uident ergo angeli faciem Patris per satietatem; sed quia satietas ista fastidium nescit, angeli desiderant in eum prospicere semper.

[1Kb] 25. Ubicunque in Scripturis sanctis, pro Deo angelus ponitur, non Pater, non Spiritus sanctus, sed pro incarnationis dispensatione solus Filius intelligitur.

[1Kb] 26. Ante dominice incarnationis aduentum discordia inter angelos et homines fuit. ueniens autem  Christus pacem in se, et angelis, et hominibus fecit. Eo quippe nato, clamauerunt angeli: In terra pax hominibus bone uoluntatis. Per incarnationem igitur Christi non solum Deo reconciliatus est homo, uerum etiam pax inter homines et angelos reformata est.

27. Discordia igitur ante aduentum Christi hominum et angelorum fuisse per id maxime agnoscitur, quod salutati in ueteri Testamento ab hominibus angeli, despiciunt se salutari ab eis. Quod in Nouo Testamento a Ioanne factum non solum reuerenter angelus suscipit, uerum etiam ne faciat interdicit.

28. Ob hoc homo in ueteri Testamento despicitur, nec resalutatur ab angelo, eo quod homo adhuc nondum transisset in Deum.

[6Kb] 29. Suscipitur autem homo a Deo, et reuerenter  salutatur ab angelo. 140 Nam et Mariam angelus Gabriel legitur salutasse, et Ioanni angelum salutanti ab eodem angelo dicitur: uide ne feceris, conseruus enim tuus sum, et fratrum tuorum. Per quod agnoscitur 141 per incarnationem dominicam pacem hominibus fuisse et angelis redditam.



CAPUT XI. De homine.


[1Kb] 1. Omnia sub celo propter hominem facta sunt, homo autem propter se ipsum; inde et omnia per figuram ad eius similitudinem referuntur. Communia homini omnia naturalia esse cum omnibus que constant, et in homine omnia contineri, atque in eo omnium rerum naturam consistere . Uniuersitatis creature homo magna quedam portio est; tantoque gradu est ceteris excellentior, quanto imagini diuine uicinior. Quantum ceteris creaturis prestat homo dignitate uirtutis, ex ipsa reuerentia  discitur creationis, dum per omnia dixit Deus: Fiat et facta sunt, creare uero hominem eum quadam eterni consilii deliberatione uoluerit, dicens: Faciamus hominem ad imaginem et similitudinem nostram.

2. Quia enim boni sumus naturaliter conditi, culpe quodam modo merito contra naturam mali sumus effecti.

3. Sicut presciuit Deus hominem peccaturum, ita et presciuit 142 qualiter illum per suam gratiam repararet, qui suo arbitrio deperire potuisset.

[3Kb] 4. Originaliter Adam et Eua simul creati sunt, specialiter uero postea mulier de latere uiri formata  est. Pariter ergo conditi sunt uterque, rationis ordine, non pariter temporis unitate.

[1Kb] 5. uir ad imaginem Dei factus est, mulier ad imaginem uiri formata est; unde et illi lege nature subiecta est.

6. Item uir propter semetipsum factus est, mulier ob adiutorium uiri creata est.

[1Kb] 7. Homo propter peccatum tunc traditus est diabolo, quando 143 audiuit: Terra es, et in terram ibis. Tunc enim dictum est et diabolo: Terram manducabis. Unde et propheta ait: Serpenti puluis panis eius. Serpens enim diabolus est; puluis, impii; et ipsi sunt cibus diaboli.

8. Quia praua uoluntate ad ima collabimur, recte ad bene agendum cum labore consurgimus: quod non ita esset, si delectatio flagitium primorum hominum  non persuasisset quibus ad bene uiuendum tantum uelle sufficeret, et sine difficultate statim actio obtemperaret.

9. Diuisio et pugna, ut sit in hominis animo, pena peccati est, ex primo homine in omnes eius filios propagata, ut qui noluit cum Deo esse unitus, esset in semetipso diuisus, et qui imperanti Domino noluit esse subiectus, fieret sibimetipsi rebellis atque contrarius. Unde nec sibi poterit subiugari, si prius Deo non fuerit subiugatus, sibique seruiet nolens, qui Deo noluit uolens.

[1Kb] 10. Quam uarie per diuersa humanum defluxit genus, dum se ab una stabili semperque manente diuinitatis soliditate subtraxit! Nam dum opus quodlibet appetit, quasi ibi iam requiem mentis infigit. Sed  dum ei non sufficit, mutata intentione, ad alias atque alias actiones transit; dumque per diuersa requiem solidam querit, nec inuenit, in labore miser et uarietate uiuit, et uacuus a requie manet. Quamuis eadem mutabilitas non sit homini concreata, sed pro merito prime preuaricationis illi accesserit, iam tamen naturalis facta est, quia originaliter, a primo homine, sicut et mors, in omnes homines transit.



144 CAPUT XII. De anima ceterisque sensibus.

[1Kb] 1. uita corporis anima, uita anime Deus est. Et sicut corpus mortuum est sine anima, ita anima mortua est sine Deo.

[3Kb] 2. Anima hominis non est homo, sed corpus, quod ex humo factum est, id tantum homo est. Inhabitando autem in corpore anima, ex ipso participio  carnis hominis nomen accepit, sicut Apostolus interiorem hominem dicit animam, non carnem, conditam esse ad Dei imaginem. Male ergo a quibusdam creditur animam hominis esse corpoream, que propter id ad Dei imaginem facta est, ut si non incommutabilis ut Deus esset, tamen incorporea ut Deus existeret.

145 3. Sicut angeli, ita et anime; habent enim initium, finem uero nullum. Nam quedam in rebus temporalia sunt, quedam perpetua, quedam uero sempiterna. Temporalia sunt quibus inest ortus et obitus; perpetua quibus ortus, non terminus; sempiterna, quibus nec ortus, nec terminus.

[1Kb] 4. Animam non esse partem diuine substantie, uel nature; nec esse eam priusquam corpori misceatur,  constat; sed tunc eam creari, quando et corpus creatur, cui admisceri uidetur. Philosophorum sententie dicunt esse animam, priusquam nascatur in corpore. Quod uerum esse nullis approbatur indiciis. Nam utrum antea fuissemus, nec ipsi nouimus, nec quis hominum dicat habemus. Non est ergo querendum quod querendo magis est irridendum.

5. Gentiles et heretici de anima disputare conantur, sed quomodo de illa aliquid recte sentire possunt, qui auctorem ad cuius imaginem facta est non nouerunt? Et ideo multa errore digna dixerunt.

[1Kb] 6. Mutabilis est anima, non localiter, sed temporaliter, suis affectionibus. Corpus autem, et loco, et tempore mutabile est, quia et tempore mutatur, et loco uariatur. Quod est ad corpus mutatio locorum,  hoc est ad animam mutabilitas cogitationum. Que uarietas male motionis tunc menti inhesit, quando ab eternorum contemplatione primus homo recedens in illo stare noluit, a quo male recessit, et iusta damnatione inconstans, per rerum raptus uarietatem defluxit.

[1Kb] 7. Multum ex sua natura splendorem possidet anima, sed fuscatur commistione carnis, qua retinetur inclusa. Ex eius enim 146 parte uertitur ad peccandi infirmitatem, Salomone docente: Corpus corruptibile aggrauat animam, et deprimit terrena inhabitatio sensum multa cogitantem.



CAPUT XIII. De sensibus carnis.

[1Kb] 1. Non uirtute, non sensu corporis, sed ratione  mentis excellimus animalibus ceteris.

[1Kb] 2. Pro rebus corporeis utendis sufficit sensus carnis, non pro spiritualibus capiendis. Illecti autem homines usu corporearum rerum nichil putant aliter esse preterquam quod carnis sensu concipiunt. Sicut precellunt sibi corporei sensus diuersitate locorum, ita sibimet uirtute sentiendi precellunt; nam sicut prestantior est odoratus sapore, et positione  loci, et sentiendi longinquitate, sic auris odoratu. Longius enim audimus quam odoramus; et sic oculi auribus: longius enim uidemus quam audimus.

[1Kb] 3. Animus autem et loco, et merito his uniuersis sensibus superfertur. In arce enim capitis constitutus, quod illi corporaliter non attingunt, iste intellectualiter contuetur. Amplius excellit oculorum sensus ceteris sensibus, quandoquidem que ad alios pertinent sensus inde dicamus, ueluti cum dicimus: uide quomodo sonat, uide quomodo sapit, etc.

4. Quemadmodum oculus, ita et animus cetera uidet, sese non intuetur. Aliarum enim rerum origines, species, et magnitudines perspicit; de se autem tanta ueri ignorantia inficitur, ut in his omnibus nichil incertius contempletur.

 [1Kb] 5. Homo, qui miraris siderum altitudinem, et maris profunditatem, animi tui abyssum intra, et mirare, si potes. Multa cogitantes 147 sine sensu carnis, et sine imaginibus uiuis, animo tantum cernentes intuemur, memoriaque mente sibi eas figente, tenemus. Multa quoque intelligimus sensu que lingua explere non possumus.

6. Innoxios esse infantes opere, non esse innoxios cogitatione, quia motum quem gerunt mente nondum possunt explere opere, ac per hoc in illis etas est imbecillis, non animus. Ad nutum enim uoluntatis nondum obtemperat illis fragilitas corporis; nec adeo opere nocere possunt, sicut cogitatione mouentur.

[8Kb] 7. Ex causa uocabulum sortita est cogitatio. Cogendo enim animum reminisci quod memorie commendatum  est, dicitur cogitatio. Rerum omnium thesaurus memoria est. Ipsa est enim custos rebus inuentis, ipsa cogitatis; de qua ad liquidum difficile est aliquem disputare, quia grandis eius perplexitas est, et animus ipsa est.

[2Kb] 8. Imago a sensibus corporis remota, sue speciei similitudinem relinquit in memoria; beatitudinem autem non per imagines sicut cetera, sed sicut  gaudium sine imagine reminiscimur. Dum obliuionem memoramus, non per seipsam adest. Quod si per seipsam adesset, utique non obliuisceremur.

148 [1Kb] 9. Communem hominis animaliumque esse memoriam, nullum autem animalibus irrationabilibus intellectum inesse, nisi homini tantum predito ratione. Ceteris enim in ipsa qualitate considerationis sue sensus carnis, non intelligentia mentis est.



CAPUT XIu. De Christo.

[1Kb] 1. Filii Dei perfecta natiuitas, nec cepit esse, nec desiit, ne preterita sit, si desiit, et ne imperfecta sit, si adhuc fit; sed sicut eterna, sic et perfecta, quatenus in ea natiuitate eternitas et perfectio habeatur.

 2. Ex utero uirginis minor dicitur Patre Christus, uidelicet iuxta humanam assumptionem, non iuxta diuinitatem.

[1Kb] 3. Christus et in forma serui seruus, et in forma serui non seruus. In forma quippe serui Domini seruus; in forma serui omnium Dominus. Christus in forma serui, propter conceptionis excellentiam, Dominus est omnium, quia etsi suscepit carnem, non tamen ex carnis libidinosa contagione.

[1Kb] 4. Mediator Dei et hominum homo Christus iehsu nequaquam alter in humanitate, alter in deitate est, sed in utraque natura 149 idem unus est. Nec purus homo conceptus est, nec purus homo editus est, nec postea meritum ut Deus esset, accepit; sed Deus uerbum, manente incommutabili essentia, que illi  cum Patre, et Spiritu sancto, est ceterna, assumpsit carnem pro salute humana, in qua et impassibilis pati, immortalis mori, et eternus ante secula temporalis posset ostendi.

[1Kb] 5. Mediator Dei et hominum homo Christus iehsu, quamuis aliud sit ex Patre, aliud ex uirgine; non tamen alius ex Patre, alius ex uirgine; sed ipse eternus ex Patre, ipse temporalis ex matre; ipse qui  fecit, ipse qui factus est; ipse de Patre sine matre, ipse de matre sine Patre; ipse conditoris templum, ipse conditor templi; ipse auctor operis, ipse opus Auctoris; manens unus de utroque, et in utraque natura, nec naturarum copulatione confusus, nec naturarum distinctione geminatus.

6. Ideo Deus in homine uenit, quia per seipsum ab hominibus cognosci non potuit. Sed unde nobis consuluit, inde despectionem tulit, quia infirmitatem quam pro nobis suscepit, homo superbus despexit. Ob hoc infirma et stulta mundi elegit, ut fortiora et sapientiora per que non cognoscebatur confunderet.

[1Kb] 7. Sicut cibum fortem inualidus infans capere non potest, nisi a matre prius editus, in lactis succum uertatur, ut quod in cibo non potuit uti, sugendo potetur  in lacte per carnem; ita et nos, dum essemus infirmi ad conspiciendam uerbi eternitalem, factum est ipsum uerbum caro, ut enutriti per carnem, fortioresque effecti, cibum solidum, id est, uerbum Domini cum Patre sempiternum contemplando, ut angeli satiemur.

8. Prima Dei dona esse, quibus nos nobis reos esse ostendit. Qui dum iaceremus sub reatu culpe, iustos nos esse credebamus. uenit medicus, patefecit uulnus, composuit semetipsum, et de sua morte 150 nobis medicinam aptauit, ut non esset ostensor tantum uulneris, sed et sanator.

9. Primum ad Isrel uenit Christus, sicut et ait: Non sum missus nisi ad oues que perierunt domus Isrel. Ad populum enim Isrel prius uenit, sed quod  non essent credituri, propheta non tacuit dicens: Primus ad Sion dicet: Adsum, et Ierusalem euangelistam dabo. Et uidi, et non erat, neque exstitit quisquam qui iniret consilium, et interrogatus responderet uerbum. Sed quia ad gentes transiuit sequitur: Ecce seruus meus, suscipiam eum, electus meus, complacuit sibi in illo anima mea; dedi spiritum meum super eum, iudicium gentibus proferet.

 [1Kb] 10. Quamuis ordinem nostre liberationis nescierit diabolus, sciuit tamen quod pro salutatione hominum Christus aduenit, sed quod sua idem nos morte redimeret ignorauit; unde et eum occidit. Nam si ille Christum per mortem redimere humanum genus scisset, non eum utique peremisset.

11. Quod nouerit diabolus pro salute humani generis Christum uenisse, Euangelii testimonio docetur; quem ut uidit, cognoscendo pertimuit, dicens: »Quid nobis et tibi, Fili Dei? uenisti ante tempus perdere nos.«

[1Kb] 12. Christus, sicut peccatum, quod pena dignum est, non admisit; ita penam peccati nostri suscepit, ut per indebitam penam suam debitam aboleret culpam nostram, ut per hoc amitteret diabolus quos  reos tenebat, dum unum interfecit, qui nichil peccati admiserat. Ideoque quos quasi iuste tenuit amisit, quia iniuste Redemptorem nostrum occidit.

[8Kb] 13. Illusus est diabolus morte Domini, quasi auis. Nam ostensa Christus sue carnis mortalitate, quam interimendam ille appetebat, abscondit diuinitatem, ut laqueum quo eum, uelut auem improuidam, prudenti irretiret decipula. Nam si innox Christus non occideretur, homo diabolo addictus per preuaricationem non absolueretur.

151 [1Kb] 14. Diabolus dum in Christo carnem humanitatis impetit, que patebat, quasi homo diuinitate eius captus est, que latebat. Est enim in Christo hamus diuinitas, esca autem caro, linea genealogia, que ex Euangelio recitatur. Tenens uero hanc lineam  Deus Pater est, de quo Apostolus: Caput Christi Deus. Et Lucas lineam generationis Christi ab imis ad summa contexens inchoat a Ioseph, et consummat  in Deum, dicens: Qui fuit Heli; et perficiens lineam generis, ait: Qui fuit Dei.

[1Kb] 15. Idcirco Dominus in inferno descendit, ut his qui ab eo non penaliter detinebantur uiam aperiret reuertendi ad celos, secundum testimonium Isaie dicentis: Posuisti profundum maris uiam, ut transirent liberati. uiam quippe Christus in profundum maris posuit, quando, in infernum descendens, sanctis iter ad celos reuertendi monstrauit.

[1Kb] 16. Sancti ex tempore resurrectionis Christi, statim ut de corpore exeunt, mox ad celestem habitationem ascendunt, quod antiquis Patribus non dabatur. Nam ante aduentum Saluatoris, quanquam sine pena supplicii, tamen non in celo, sed in inferno sanctorum anime tenebantur, pro quibus absoluendis  Dominus in infernum descendit.

[1Kb] 17. Christus in celum ascendens discessit quidem carne, 152 sed presens est maiestate, secundum illud quod ait: Ecce ego uobiscum sum usque ad consummationem seculi.

[1Kb] 18. Sedet Christus ad dexteram Patris, non ut dexteram corpoream habeat Pater; sed dextera Patris beatitudo est, sicut sinistra miseria.



CAPUT Xu. De sancto Spiritu.

[1Kb] 1. Spiritus sanctus creator est, sicut Pater et uerbum, testante propheta: Spiritus Domini fecit me, et spiraculum omnipotentis uiuificauit me.

2. Spiritus sanctus Patris et Filii est; et inde unum sunt Pater et Filius, quia nichil habet Pater  quod non habet Filius. Non enim res una et duorum consubstantialis poterit simul ab eis procedere et simul inesse, nisi unum fuerit, a quibus procedit.  Spiritum sanctum pignus accepit Ecclesia, ut per eum in uno corpore unum fierent credentes, per quem Pater et Filius unum essentialiter sunt, ipso Saluatore ad Patrem dicente: Ut sint unum, sicut et nos unum sumus.

[1Kb] 3. Christus non tantum a Patre sed etiam a Spiritu sancto 153 se missum testatur, dicente propheta: Accedite ad me, et audite hoc: Non a principio in abscondito locutus sum: ex tempore, antequam fieret, ibi eram; et nunc Dominus misit me, et spiritus eius.

[1Kb] 4. Spiritus sanctus, pro eo quod consolator sit, Paracletus nuncupatur. Nam latine paraclesis consolatio dicitur. Et re uera, dum dona sacramentorum distribuit, consolationem anime prebet. Credo equidem quod magnam letitiam sentit, qui aliquid,  reuelante spiritu Dei, discit.

[7Kb] 5. Donum sancti Spiritus in membris Ecclesie singillatim diuiditur, et in singulis singula dona tribuuntur. Christus autem omnem plenitudinem gratiarum habuit, de quo ita legitur: Plenus gratia et ueritate. In Christo ergo omnis plenitudo gratiarum est. Nam singulis electis singula dona tribuuntur.

[1Kb] 6. In Spiritu sancto omnis gratia donorum consistit. Ipse enim, prout uult, gratiam donorum largitur, aliis dans sermonem sapientie, aliis scientie, aliis fidem, atque ita unicuique uirtute Spiritus sancti diuisio gratiarum tribuitur, et in omnibus idem unus  habetur. Ipse enim etiam ineffabilia docet, que proferre humanus sermo non potest.

[35Kb] 7. Ante aduentum Domini tantum prophete, et pauci ex omni populo iusti, donum sancti Spiritus merebantur; post aduentum autem Domini Spiritus sanctus cunctis est credentibus distributus, iuxta quod per prophetam Dominus loquitur, dicens: 154 Et erit in nouissimis diebus, effundam de spiritu meo super omnem carnem, et prophetabunt filii uestri et filie uestre. Cunctis enim nunc gentibus gratie sancti Spiritus tradita est, neque in paucis, ut in populo Isrel, sed in omni credentium multitudine Spiritus sancti gratia manet.

[2Kb] 8. Aliquando non dignis et reprobis dona Spiritus sancti conferuntur, sicut Sauli data est prophetia,  et Balaam. Unde et multi in fine dicturi sunt: Domine, uirtutes in tuo nomine fecimus; quibus dicturus est Dominus: Nescio uos unde sitis.

[1Kb] 9. Christi aduentum non tantum plebis Iudee sancti prophetantes exspectauerunt, sed fuisse etiam in nationibus plerosque sanctos uiros prophetie donum habentes, quibus per Spiritum sanctum Christus reuelabatur, et a quibus eius exspectabatur aduentus, sicut Iob, sicut Balaam, qui Christi utique predicauerunt aduentum.

155 [2Kb] 10. Conuersio gentium ueteri populo latebat, sed tamen in consilio Dei erat ut fieret; et tunc a sanctis prophetis occulte per Spiritum sanctum  predicabatur aduentus Christi, sicut dicit propheta: Cum appropinquauerunt anni, cognosceris; dum aduenerit tempus, ostenderis. Nunc uero reuelatum patet, quod tunc carnalibus latebat, spiritualibus uero notum erat, nondum tamen manifeste dicebatur, eo quod tempus ostensionis non esset.



CAPUT XuI. De Ecclesia et heresibus.

[1Kb] 1. Gemina est Ecclesie pulchritudo: una quam hic bene uiuendo consequitur; altera, per quam illic ex retributione glorificabitur.

[1Kb] 2. Ecclesie propter Christum gemine tribulationes existunt, id est, siue quas a paganis pertulit in martyribus, siue quas ab hereticis perfert in diuersis concertationibus. Utrasque autem per gratiam  Dei exsuperat, partim ferendo, partim resistendo.

[1Kb] 3. Sancta Ecclesia catholica, sicut male uiuentes in se patienter tolerat, ita male credentes a se repellit.

[1Kb] 4. Sancta Ecclesia contra gentilium atque hereticorum peruicaciam summopere sapientiam et patientiam opponere studet; sed exercetur eius sapientia,  cum tentatur uerbis; exercetur patientia, 156 cum tentatur gladiis. Nunc enim persecutionibus appetitur, nunc falsis assertionibus lacessitur.

[1Kb] 5. Causa prauitatis heretice doctrinis est propagata Ecclesia; nam antea simplici tantum fide uigebat. Hereticorum igitur occasione propagati sunt doctores in fide, et per acumina heresum Ecclesie magistri creuerunt. Nam tunc clarius manifestatur ueritatis assertio, quando patuerit quelibet dissensio.

[2Kb] 6. Sancta Ecclesia ideo dicitur catholica, pro eo quod uniuersaliter per omnem sit mundum diffusa. Nam hereticorum Ecclesie in partibus mundi coarctantur, hec uero in toto orbe diffusa expanditur, Paulo attestante apostolo: Gratias  ago Deo meo,  pro omnibus uobis, quia fides uestra annuntiatur in uniuerso mundo. Hereses autem in aliquo angulo mundi, aut in una gente 157 inueniuntur uersari. Ecclesia uero catholica, sicut per totum mundum extenditur, ita et omnium gentilium societate construitur.

[2Kb] 7. Qui sunt heretici, nisi qui, relicta Dei Ecclesia, priuatas elegerunt societates? De quibus Dominus dicit: Duo mala fecit populus meus, me dereliquerunt  fontem aque uiue, et foderunt sibi cisternas dissipatas, que continere non ualent aquas.

[2Kb] 8. Causa heresis ob quam rem fit? Ad exercitationem fidei. uia uero per quam fit obscuritas est diuinarum Scripturarum, in qua caligantes heretici aliud quam se res habeat intelligunt; nec esse possunt, quia id ipsum quod existunt hereses, iam non sunt. 158 Male enim sentiendo scientiam non acquirunt, ad nichilum enim tendunt.

9. Heretici ingenti studio mendacia sua discunt, et labore uehementi, ne ad unitatem Ecclesie ueniant, decertant: de quibus per prophetam congrue dicitur: Docuerunt linguam suam loqui mendacium, et ut inique agerent, laborauerunt.

[1Kb] 10. Dum uicissim heretici mutuo se lacerant,  quando alterutrum sese in proprias sectas inducunt, sic tamen inuicem sese collidunt, ut contra Ecclesiam pari erroris spiritu decertent. Et qui inuicem diuisi sunt, in aduersitate Ecclesie simul existunt uni; eisque qui pro eo quod tantum ualeant hereses uidentur habere ueritatem, hoc respondendum est: Non ideo saluti preponendi sunt morbi, quia plerumque ita generaliter mundum occupant, ut parum saluti loci relinquant.

11. Non posse hereticos habere ueniam, nisi per Ecclesiam catholicam , sicut et amici Iob non per se placare sibi Deum potuerunt, nisi pro eis Iob sacrificium obtulisset.

[1Kb] 12. Opera bona, que heretici faciunt, et iustitia eorum, nichil eis prodest, testante Domino per  Isaiam: Quia mei oblitus es, ecce ego annuntiabo iustitiam tuam, et opera tua non proderunt tibi.

13. Heretici, quamuis legem et prophetas adimpleant, ex eo tamen quod catholici non sunt, non est Deus in eorum conuentibus; ipso Domine testante: Si steterit Moyses et Samuel coram me, non est anima  mea ad populum istum. Eiice eos a facte mea, et egrediantur. Per Moysem quippe et Samuelem legem accipe, et prophetas, quos quamuis heretici opere implere contendunt, propter erroris tamen impietatem a uultu Dei proiiciuntur, et a iustorum cetibus separantur.

14. Paganus et hereticus: ille qui nunquam fuit cum Dei populo; 159 iste, quia recessit a Dei populo; uterque recedentes a Christo, ad diaboli pertinent corpus.

[1Kb] 15. Qui ab idololatria ad Iudaismum uel heresim transeunt, iuxta prophetam, de malo ad malum egressi sunt, et Dominum non cognouerunt, quia de infidelitatis errore in errorem alium transierunt.

[2Kb] 16. Cuius doctrinam quisque sequitur, huius et filius  nuncupatur, sicut et per prophetam Amorrheum patrem, et Getheam matrem esse Isrel Dominus dicit, non utique nascendo, sed imitando. Sic et in meliorem partem Filii Dei nuncupantur, qui precepta Dei custodiunt. Unde et nos, non natura, sed adoptione clamamus Deo dicentes: Pater noster, qui es in celis.

17. Non solum natiuitate, sed etiam imitatione filios posse alicuius uocari. Nam Iudei, secundum carnem, filii Abrahe; secundum conuersationem, filii diaboli nuncupantur; ac per hoc illi sunt semen Abrahe, qui eius imitantur fidem, non qui ex eius generati sunt carne.

18. De erroris auctore trahitur a quibusdam et  nomen, et culpa, ut ipsius uocabulo censeatur cuius et errorem insequitur, sicut Ecclesie Pergami in Apocalypsi dicitur: Habes tenentes doctrinam Balaam, et Iezabel; doctrinam igitur Balaam dicitur habere Thyatiris, propter imitationem, non propter presentiam corporalem.



160 CAPUT XuII. De gentibus.


[1Kb] 1. Philosophi gentium non, sicut oportet, Deum querentes, in angelos inciderunt preuaricatores; factusque est illis mediator diabolus ad mortem, sicut nobis Christus ad uitam.

2. Multum mundi philosophi predicantur in dimensione temporum, cursuque siderum, ac discussione elementorum; et tamen hoc non nisi a Deo habuerunt. uolando enim superbe, ut aues, erem; et demergentes se in profundum, ut pisces, mare; et ut pecora gradientes, terram descripserunt, uerumtamen tota mente Auctorem eorum intelligere noluerunt.

[1Kb] 3. Quare non possunt animalia bruta interrogare?  Quia nesciunt ratiocinari. Ideo non dissimiles gentiles homines animalibus exstiterunt; qui talia non considerantes, et ipsa amplius diligentes usque ad eorum cultum euanuerunt.

4. uia Christus est; si quis in ea non graditur, non est quomodo ueniat ad Deum. Philosophi autem mundi utique Deum cognouerunt, sed quia displicuit illis humilitas Christi, in inuio transierunt, et non in uia. Ideoque euanescentes, gloriam Dei in mendacium mutauerunt, et rectitudinem uie relinquentes, in anfractus inciderunt errorum.

[1Kb] 5. Primum unicuique est scire quid appetat; secundum uero est ut id quod appetit apprehendat. Imperfecta quippe sapientia est, quo tendas scire, et nescire iter per quod expediat ire. Quid enim prodest si  quis famis tempore ubertatis regionem uideat, et uiam per quam ad illam pergat ignorat? Ecce patriam quisque querit, sed qui uiam perdidit errando  graditur, non proficiendo; quantoque plus ambulat, tanto magis ab eo quod querit elongatur.

6. Qui uiam regiam, hoc est, Christum, deserit, etsi uideat ueritatem, a longe uidet, quia nisi per uiam non est quomodo ad eam 161 appropinquet. Quod si gradiens per desertum leonem incurrerit, semetipsum redarguat, dum in diaboli faucibus heserit.



CAPUT XuIII. De lege.

[1Kb] 1. uia, per quam itur ad Christum lex est, per quam uadunt ad Deum hi qui ut est intelligunt eam.

[1Kb] 2. Sanctarum Scripturarum altitudo quasi montes pascue sunt , ad quos dum quisque iustorum conscendit, pascue indeficientis refectionem inuenisse se congaudet.

 [34Kb] 3. In scripturis sanctis, quasi in montibus excelsis, et uiri perfecti habent sublimia intelligentie, quibus gressus contemplationis quasi cerui erigant, et simplices quasi parua animalia inueniunt modicos intellectus, ad quos humiles ipsi refugiant.

4. Scriptura sacra infirmis et sensu paruulis, secundum historiam humilis uidetur in uerbis, cum excellentioribus autem uiris altius incedit, dum eis sua mysteria pandit, ac per hoc utrisque, manet communis, et paruulis, et perfectis.

[1Kb] 5. Scriptura sacra pro uniuscuiusque lectoris intelligentia uariatur, 162 sicut manna, quod populo ueteri pro singulorum delectatione uarium dabat saporem. Iuxta sensuum capacitatem singulis sermo dominicus congruit. Et dum sit pro uniuscuiusque  intellectu diuersus, in se tamen permanet unus.

[1Kb] 6. Ideo in libris sanctis quedam obscura, quedam aperta reperiuntur, ut intellectus lectoris et studium  augeatur. Nam si cuncta paterent, statim intellecta uilescerent. Rursus si cuncta clausa existerent, confestim diffidentiam gignerent. Ne ergo de obscuris desperatio fiat, ea que manifesta sunt satiant; et ne de intellectis fastidium existat, ea que clausa sunt desiderium excitant. Nam pleraque quanto magis latent, tanto magis exercitium prebent.

[2Kb] 7. In Scripturis sanctis sepe ea que futura sunt quasi facta narrantur, sicut est illud: Dederunt in escam meam fel, et in siti mea potauerunt me aceto. Sed cur futura quasi preterita scribuntur, nisi quia ea, que adhuc facienda sunt in opere iam facta sunt in diuina predestinatione? Nobis igitur temporaliter accidunt, que conditori omnium sine tempore prouidentur.

[10Kb] 8. Propterea prophetia rerum futurarum gesta  presentibus miscet 163 rebus, ut ita credantur illa futura, quemadmodum ista cernuntur esse completa. More enim suo per presentia de futuris loquitur, sicut in persona Ierusalem de Ecclesia, et sicut in persona Ephraim de hereticis.

[5Kb] 9. Pro factis diuinis plerumque et dicta ponuntur; idcirco, quia non operatione manuum Deus, sed dicendi imperio operatur, sicut scriptum est: Dixit, et facta sunt; mandauit, et creata sunt.

[1Kb] 10. Quod in Scripturis sacris una bis repetitur sententia, aut confirmationis causa est, aut mysterii, sicut lex et gratia, sicut initium et perfectio, sicut bonum et melius.

[3Kb] 11. Lex diuina in tribus distinguitur partibus: In historia, 164 in preceptis, et in prophetia. Historia est in his que gesta sunt, precepta in his que iussa  sunt, prophetia in his que futura prenuntiata sunt.

[12Kb] 12. Lex diuina triplici sentienda est modo. Primo, ut historice: 165 secundo ut tropologice, tertio ut mystice intelligatur. Historice namque iuxta litteram, tropologice iuxta moralem scientiam, mystice iuxta spiritalem intelligentiam. Ergo sic historice oportet fidem tenere, ut eam et moraliter debeamus interpretari et spiritaliter intelligere.

[3Kb] 13. Tria et septem decem precepta sunt; sed tria ad amorem Dei 166 pertinent, septem ad homines. Illa tria que ad Deum pertinent in una tabula  scripta fuerunt, reliqua septem in secunda. In prima tabula trium mandatorum hoc primum est: Diliges Dominum Deum tuum. In secunda: Honora patrem tuum et matrem.

14. Hinc est, quod Saluator scribe interroganti quod preceptum est primum in lege? ait: Audi, Isrel, Dominus Deus tuus Deus unus est, hoc primum est. Secundum uero simile est huic: Diliges proximum tuum, sicut te ipsum. Unum namque preceptum de prima tabula dixit, quod ad Dei pertinet amorem; alterum uero de alia tabula, quod ad hominis pertinet dilectionem.



CAPUT XIX. De septem regulis.


[3Kb] 1. Septem esse, inter ceteras, regulas locutionum sanctarum Scripturarum quidam sapientes dixerunt.

167 [53Kb] 2. Prima regula est de Domino et eius corpore, que de uno aut ad unum loquitur, atque in una persona, modo caput, modo corpus ostendit, sicut Isaias ait: Induit me uestimento salutari, quasi sponsum decoratum corona, et quasi sponsam ornatam monilibus suis. In una enim persona duplici uocabulo nominata caput, id est, sponsum, et Ecclesiam, id est, sponsam, manifestauit.

3. Proinde notandum in Scripturis quando specialiter caput describitur, quando et caput, et corpus; aut quando ex utroque transeat ad utrumque, aut ab  altero ad alterum, sicque quid capiti, quid corpori conueniat, prudens lector intelligat.

[1Kb] 4. Secunda regula est de Domini corpore uero et permisto. Nam uidendum quedam unius conuenire persone, que tamen non sunt unius, ut est illud: Puer meus es tu, Isrel, ecce deleui, ut nubem, iniquitates tuas, et sicut nebulam peccata tua; conuertere 168 ad me, et redimam te. Hoc ad unum non congruit.

 5. Nam altera pars est cui peccata deleuit, et cui dicit: Puer meus es tu. Et altera cui dixit: Conuertere ad me, et redimam te. Qui si conuertantur, eorum peccata delentur. Per hanc enim regulam sic ad omnes loquitur Scriptura, ut et boni redarguantur cum malis, et mali laudentur pro bonis. Sed quid ad quem pertineat, qui prudenter legerit discet.

[1Kb] 6. Tertia regula est de littera, et spiritu, id est, de lege et gratia: lege, per quam precepta facienda admonemur; gratia, per quam ut operemur iuuamur. uel quod lex non tantum historice, sed etiam spiritaliter sentienda sit. Namque et historice oportet fidem tenere, et spiritaliter legem intelligere.

[2Kb] 7. Quarta regula est de specie et genere, per quam pars pro toto, et totum pro parte accipitur, ueluti si  uni genti uel ciuitati loquatur Deus, et tamen intelligatur omnem contingere mundum, sicut in Psalmis: Et adorabunt, inquit, eum filie Tyri in muneribus. Filie Tyri, filie gentium, ab specie ad genus; per Tyrum enim uicinam tunc huic terre ubi prophetia erat significabat omnes gentes credituras Christo.

[1Kb] 8. Unde et bene sequitur: uultum tuum deprecabuntur omnes diuites terre. Sic et per Isaiam prophetam  dum aduersus Assyrium 169 Dominus comminatur, dicens: Ut conteram Assyrium in terra mea, et in montibus meis conculcem eum. Et erit Babylon illa gloriosa, et regnis inclyta, sicut subuertit Dominus Sodomam et Gomorrham. Nam licet aduersus unam ciuitatem Babylonem per Isaiam prefatum Dominus comminetur, tamen dum contra eam loquitur, transit ad genus de specie, et conuertit generaliter contra totum mundum sermonem.

9. Certe si non diceret aduersus uniuersum orbem, non adderet infra generaliter: Et disperdam omnem terram, et uisitabo super orbem mala, et cetera que sequuntur ad internecionem mundi pertinentia; unde et adiecit: Hoc est consilium, quod cogitaui super omnem terram, et hec est manus eius extenta super uniuersas gentes.

 10. Item, dum sub persona Babylonie arguit uniuersum mundum, dicens: Disperdam omnem terram, et uisitabo super orbis mala, et cetera que sequuntur, ad internecionem mundi pertinentia; rursus ad eamdem quasi de genere ad speciem reuertitur, dicens que eidem ciuitati specialiter contigerunt: Ecce ego suscitabo super eos Medos. Nam regnante Balthasar, a Medis est obtenta Babylonia.

11. Sic et onus Aegypti ex persona eiusdem totum uult intelligere mundum, dicendo: Et concurrere faciam Aegyptios aduersus Aegyptios, regnum aduersus regnum, cum Aegyptus non multa regna, sed unum habuisse scribatur regnum.

 [1Kb] 12. Quinta regula est de temporibus, per quam aut pars maior temporis per partem minorem, aut pars minor temporis per partem maiorem inducitur, sicut est de triduo Dominice sepulture, dum nec tribus plenis diebus ac noctibus iacuerit in sepulcro, sed tamen a parte totum triduum accipitur.

[3Kb] 13. Item pars a toto, ut est illud: Et erunt dies uite hominis 170 anni centum uiginti, dum tantum centum usque ad diluuium inueniantur, ex quo hec a Domino statuta sunt; uel sicut illud, quod quadringentos annos predixerat Deus filiis Isrel in Aegypto seruituros, et sic inde egressuros: qui tamen quadringentos annos non seruierunt, quia, dominante Ioseph, Aegypto dominati sunt; ubi iterum a parte totum subiungitur, quia non statim post quadringentos annos egressi sunt, ut fuerat repromissum, sed, quadringentis  triginta peractis, ab Aegypto recesserunt.

[1Kb] 14. Ad hanc temporum regulam pertinent et illa que dum adhuc futura sunt quasi iam gesta narrantur, ut est illud: Foderunt 171 manus meas et pedes meos, dinumerauerunt omnia ossa mea; et diuiserunt sibi uestimenta mea, et his similia. In quibus que adhuc facienda erant iam facta narrantur.

[1Kb] 15. Sed quando aliquid faciendum esse pronuntiatur, secundum nos dicitur; quando uero que futura sunt iam facta dicuntur, secundum Dei eternitatem accipienda sunt, quia que nobis adhuc futura sunt, apud Dei predestinationem iam facta sunt, apud quem omnia facta sunt que futura sunt.

 [2Kb] 16. Sexta regula est de recapitulatione. Recapitulatio enim est, dum Scriptura redit ad illud cuius narratio iam transierat, sicut cum filios filiorum Ne Scriptura commemorasset, dixit illos fuisse in linguis et gentibus suis, et tamen postea, quasi hoc etiam in ordine temporum sequeretur: Et erat, inquit, omnis terra labium unum, et uox una omnibus erat . Quomodo ergo secundum suas gentes et suas linguas erant, si una lingua erat omnibus, nisi quia ad illud quod iam transierat recapitulando est reuersa narratio?

[2Kb] 17. Recapitulatio enim est, dum rerum preteritarum cause futuris miscentur gestis, sicut et in Genesi, dum sexto die hominem dicit factum fuisse, denuo recapitulat formatum dicens: Formauit Deus hominem ad imaginem suam . Nec non et ubi expletis  omnibus operibus, dum Deum dicit septimo die requieuisse, recapitulando subiungit: Iste generationes celi et terre, quando create sunt, in die quo creauit Deus celum, et terram, et omne uirgultum agri, antequam oriretur super terram. Nondum enim pluerat 172 Dominus Deus super terram, et homo non erat qui operaretur terram; sed fons ascendebat de terra irrigans uniuersam superficiem terre. Hec omnia recapitulando in serie narrationis rebus futuris nectuntur; cum intra sex dies etiam hec patrata uideantur.

[1Kb] 18. Septima regula est de diabolo et eius corpore, quia sepe dicuntur ipsius capitis, que suo magis conueniunt corpori; sepe uero eius uidentur dicta membrorum, et nonnisi capiti congruunt. Sicut in Isaia, ubi dum contra Babyloniam, hoc est, contra  diaboli corpus multa dixisset sermo propheticus, rursus ad caput, id est, ad diabolum, oraculi sententiam deriuat, dicens: Quomodo cecidisti de celo, Lucifer, qui mane oriebaris .?

[1Kb] 19. Ex nomine quippe corporis intelligitur caput, ut est illud in Euangelio de zizaniis tritico admistis, dicente Domino: Inimicus homo hoc fecit , hominem ipsum diabolum uocans, et ex nomine capitis significatur corpus, sicut in Euangelio dicitur: Duodecim uos elegi, sed unus ex uobis diabolus est ; Iudam utique indicans, quia diaboli corpus fuit. Apostata quippe angelus omnium caput est iniquorum, et huius capitis corpus sunt omnes iniqui. Sicque cum membris suis unus est, ut sepe, quod corpori eius dicitur, ad eum potius referatur; rursum quod illi, ad membra iterum ipsius deriuetur.



173 CAPUT XX. De differentia Testamentorum.

[1Kb] 1. Quidam ideo non recipiunt uetus Testamentum, pro eo quod aliud in tempore prisco, aliud agatur in nouo. Non intelligentes quod Deus quid cuique congruerit tempori magna quadam distributione concesserit:  sicut in lege imperat nuptias , in Euangelio uirginitatem commendat ; in lege oculum pro oculo auferre , in Euangelio alternam prebere percutienti maxillam .

2. Sed illa pro tempore fragili populo, ista uero perfecto, utrique tamen pro tempore sua queque conuenientia commodans. Et tamen pro ista mutatione non est credendus Deus mutabilis, sed potius inde admirabilis predicandus est, quia manens incommutabilis, quid cuique  tempori commodum fuit, magna cum distributione concessit.

[1Kb] 3. Sub ueteri Testamento minoris culpe erant peccata, quia in eo non ipsa ueritas, sed umbra ueritatis aderat. Nam in Testamento Nouo preceptis altioribus manifesta facta quedam, que in illo populo umbre  ueritatis deseruierant, deserenda nobis precipiuntur. Illic enim fornicatio et retributio iniurie permissa sunt, nec nocebant; in Testamento autem Nouo graui animaduersione damnantur, si admittantur.



CAPUT XXI. De symbolo et oratione.

[4Kb] 1. Fidei symbolum et dominica oratio pro tota  lege paruulis Ecclesie ad celorum regna sufficit capessenda. Omnis enim latitudo 174 Scripturarum in eadem oratione dominica et symboli breuitate concluditur. Unde et propheta Isaias dicit: Abbreuiationem audiui a Domino Deo exercituum, super uniuersam terram. Attendite, et audite eloquium meum .

2. Sed hec abbreuiatio, aut illud intelligitur, quod Dominus dicit: Omnem legem et prophetas in duobus preceptis dilectionis Dei et proximi pendere: aut propter ipsam Orationem dominicam, uel symboli breuitatem, in quibus  omnem Scripturarum coarctari  latitudinem.



175 CAPUT XXII. De baptismo et communione.

[3Kb] 1. Solam Ecclesiam catholicam habere baptismum  ad salutem Zacarias propheta testatur: In die, inquit, illa, erit fons patens domui Dauid et habitantibus in Ierusalem, in ablutionem peccatoris et menstruate . Domus quippe Dauid, et Ierusalem, Christi Ecclesia est in qua manat fons in ablutionem peccatorum Heretici autem id solum imaginaria ostentatione faciunt; ideoque illis baptismus non ad remissionem peccatorum, sed ad supplicii testimonium datur.

[2Kb] 2. Pro solo originali reatu Inunt in inferno nuper nati infantuli 176 penas, si renouati per lauacrum non fuerint. Proinde cum causa nuper natus damnatur infans, si non regeneratur, quia originis noxietate perimitur.

3. Cur paruuli peccato originali carentes per baptismum, et necdum proprium habentes delictum, a bestiis penisque ceteris laniantur? Hec igitur causa est: baptismus enim a pena eterna, non a presentis uite supplicio liberat. Quod si a pena presenti homines  liberarentur per baptismum, ipsum putarent baptimi premium, non illud eternum. Ergo, soluto reatu peccati, manet tamen quedam temporalis pena,  ut illa uita feruentius requiratur que erit a penis omnibus aliena.

4. Nullus negat fidelium etiam post baptismum quo peccata delentur, quotidie, quandiu in isto seculo sumus, ad Deum nos debere conuerti. Quod quamuis sine intermissione sit quotidie agendum, nunquam tamen fecisse sufficiet.

[1Kb] 5. Qui in maternis uteris sunt ideo cum matre baptizari non possunt, quia qui natus adhuc secundum Adam non est, renasci secundum Christum non potest. Neque enim dici regeneratio in eo poterit quem generatio non precessit.

[2Kb] 6. Qui intra Ecclesiam non ex dignitate Ecclesie uiuunt, sed fidem, quam 177 uerbo tenent, operibus destruunt, de ipsis legitur: Multiplicati sunt super numerum  , ut subaudias, in regno predestinatorum.

[1Kb] 7. Qui scelerate uiuunt in Ecclesia, et communicare non desinunt, putantes se tali communione mundari, discant nichil ad emundationem proficere sibi,  dicente propheta: Quid est quod dilectus meus in domo mea fecit scelera multa? Nunquid carnes sancte auferent a te malitias tuas ? Et Apostolus: Probet, inquit, se homo, et sic de pane illo edat et de calice bibat .



CAPUT XXIII. De martyrio.

1. Dei seruus aduersitate ulla non frangitur, sed pro ueritatis defensione ultro se certamini offert, nec unquam pro ueritate diffidit.

[1Kb] 2. Sepe ex discipulis ad martyrium eliguntur, qui suos doctores ad coronam precedunt; et qui sunt ordine postremi, fiunt nonnunquam in certamine primi.

[5Kb] 3. uir sanctus ultro se pro agone certaminis debet offerre iustitie; sed tamen agonis fructum uidens  uberrimum, non debet 178 declinare laboris periculum. Quod si maior est labor quam animarum lucrum, declinandus est labor, quem minimum comitatur augmentum. Utrumque enim fecit Apostolus qui et periculis se ultro dedit, ubi maximum animarum lucrum  uidit; et sapienter se periculo abstulit, in quo potiorem laborem quam lucrum esse perspexit. Ultro se Paulus apud Ephesum periculis obtulit, quia 179 potius periculo lucrum uidit. Damasci autem ideo periculo subtraxit semetipsum, quia nullum periculi ipsius arbitratus est fructum.

4. Disce quomodo ad martyrium se offerat quisque ultro, uel quomodo iuxta sententiam Dei cingatur ab altero, et, quo non uult ipse, ducatur, nisi quod et propter gloriam futuram de certamine iustus gaudet, et propter passionis uiolentiam refugit subire quod dolet.

5. Accipe exemplum adeundi sub trepidatione martyrii de usu bellandi, in quo exercitatus quisque in prelio et per audaciam certamen aggreditur, et  per timorem cunctatione mouetur.

[1Kb] 6. Item accipe exemplum martyrii de reparatione humani corporis ad salutem; dum quisque et de spe reparationis gaudet, et de incisionibus ceu amarissimis poculis meret.



CAPUT. XXIu. De sanctorum miraculis.

[2Kb] 1. Etsi apostolis uirtus data est signorum propter fidem gentium nutriendam, Ecclesie tamen data est uirtus operum propter eamdem 180 fidem ornandam. Et tamen in ipsis apostolis plus erat mirabilis uirtus operum quam uirtus signorum. Ita et nunc in Ecclesia plus est bene uiuere quam signa facere.

[1Kb] 2. Quod nunc Ecclesia non ea miracula faciat que  sub apostolis faciebat, ea causa est, quia tunc oportebat mundum miraculis credere, nunc uero iam credentem oportet bonis operibus coruscare. Nam ideo tunc signa fiebant exterius, ut interius fides roboraretur.

[1Kb] 3. Iam in fide miracula quicunque requirit, uanam gloriam, ut laudetur, querit. Scriptum est enim: Lingue in signum sunt, non fidelibus, sed infidelibus . Ecce signum non est fidelibus necessarium, qui iam crediderunt, sed infidelibus, ut conuertantur. Nam Paulus pro non credentium infidelitate patrem Publii de infirmitate febrium uirtutibus curat , infirmantem uero Timotheum fidelem, non oratione, sed medicinaliter temperat, ut noueris, miracula pro incredulis, non pro  fidelibus fieri.

[1Kb] 4. Antequam Antichristus appareat, uirtutes ab Ecclesia, et signa cessabunt, quatenus eam quasi abiectiorem persequatur audacius. Ob hanc utilitatem cessabunt sub Antichristo ab Ecclesia miracula et uirtutes, ut per noc et sanctorum clareat patientia, et reproborum, qui scandalizabuntur, leuitas ostendatur, et persequentium audacia ferocior efficiatur.



181 CAPUT XXu. De Antichristo et eius signis.

[1Kb] 1. Omnis qui secundum Christiane professionis normam aut non uiuit, aut aliter docet, Antichristus est.

2. Plerique autem Antichristi tempora non uisuri  sunt, et tamen in membris Antichristi inueniendi sunt.

[2Kb] 3. Antequam ueniat Antichristus, multa eius membra precesserunt, et praue actionis merito caput proprium preuenerunt, secundum Apostoli sententiam, qui iam iniquitatis mysterium operari illum affirmat, etiam antequam reueletur .

4. Magnitudo signorum faciet sub Antichristo ut electi, si fieri potest, in errorem mittantur . Sed si electi, quomodo sunt in errorem mittendi? Ergo ibunt in errorem titubationis ad modicum pre multitudine prodigiorum, non tamen deiiciendi sunt a stabilitate sua terrorum impulsu atque signorum. Unde et ideo ponitur si fieri potest, quia electi perire non possunt, sed cito resipiscentes cordis errorem religione cercebunt: scientes predictum  182 a Domino esse, ut dum hoc fecerint aduersarii, non conturbentur sancti.

[1Kb] 5. Tam mira facturus est prodigia et signa, dum uenerit Antichristus, ut etiam electis quidam cordis gignatur scrupulus, quod tamen cito exsuperet in illis ratio, per quam scient in deceptionem reproborum et electorum probationem eadem fieri signa. In quo tempore per patientiam gloriosi erunt sancti, non per miracula, sicut martyres fuerunt priores. Illi enim et persecutores sustinebunt, et facientes prodigia. Proinde et durius bellum sustinebunt, quia non solum contra persequentes, sed etiam contra miraculis coruscantes dimicaturi sunt.

6. Grauius sub Antichristi temporibus contra Ecclesiam deseuiet Synagoga, quam in ipso aduentu Saluatoris Christianos est persecuta.

 [1Kb] 7. Dum in martyres diabolus iam exercuerit magnam crudelitatem etiam ligatus, crudelior erit tamen sub Antichristi temporibus, quando etiam erit soluendus. Nam si tanta ligatus, quanta solutus faciet?

8. Quanto propinquius finem mundi diabolus uidet,  tanto crudelius persecutiones exercet, ut quia se continuo damnandum conspicit, socios sibi multiplicet, cum quibus gehenne ignibus addicatur.

[1Kb] 9. Quanto breue tempus uidet sibi restare diabolus, ut damnetur, tanto in magna persecutionis ira mouetur, diuina iustitia permittente, ut glorificentur electi, sordidentur iniqui, et ut diabolo durior crescat damnationis sententia.



183 CAPUT XXuI. De resurrectione.

[1Kb] 1. Inchoatio pacis sanctorum est in hac uita, non perfectio. Tunc autem erit plenitudo pacis, dum ad Dei contemplationem absorpta carnis infirmitate conualuerint.

 [1Kb] 2. Resurrectio mortuorum, ut Apostolus ait, in uirum perfectum, in mensuram etatis plenitudinis Christi futura est ; in etate scilicet iuuentutis, que profectu non indiget, et absque inclinatione defectus in perfectione ex utraque parte et plena est, et robusta.

[1Kb] 3. Quamuis nunc filiorum Dei nomine homines fideles uocentur , tamen ex eo quod hanc seruitutem corruptionis patiuntur adhuc iugo seruitutis addicti, sunt accepturi plenam filiorum Dei libertatem, Dum corruptibile hoc induerit incorruptionem .

4. Nunc Deus per speculum agnoscitur, in futuro autem quisque electus facie ad faciem presentabitur , ut ipsam speciem contempletur,  quam nunc per speculum uidere conatur.

5. In hac uita electorum numero ad dexteram pertinentium, et reproborum, qui ad sinistram ituri sunt, Ecclesiam Dei compleri ; in fine autem seculi sicut zizania a frumento disiungi.



CAPUT XXuII. De iudicio.


[3Kb] 1. Iudicii diem nouit Christus, sed in Euangelio dicere et scire 184 discipulos noluit. Nam dum dicit idem Dominus per prophetam: Dies ultionis in corde meo , indicat se non nescire, sed nolle indicare.

[6Kb] 2. De domo Domini, sicut scriptum est , incipit iudicium, quando electi, id est, domus Dei, hic per flagella iudicantur. Impii uero illic ad damnationem iudicandi sunt. Unde et sequitur: Si autem primum a nobis, quis finis eorum qui non crediderunt?

[1Kb] 3. Ad districti examen iudicis nec iustitia iusti secura est, nisi pietate diuina, ut et ipsa iustitia,  qua quisque iustus est, Deo iustificante, iustificetur. Alioquin apud Deum et ipsa peccatum est. Inde est quod ait Iob: Innocentem et impium ipse consumit. Consumitur quippe a Deo innox, quando ipsa innocentia liquidius requisita, et diuine innocentie comparata nichil efficitur, nisi et ibi per diuine misericordie pietatem homo iustificetur. Consumitur item 185 a Deo impius, quando examinis diuini subtilitate requiritur, eiusque detecta impietas iudicata damnatur.

4. Consumitur innox et impius simul fine carnis, non pena damnationis.

5. Doctus pariter et indoctus moriuntur, sed morte carnis, non pena damnationis. Omnia autem pergunt ad unum locum, dum morte corporali in terram  et iustus et impius reuertuntur . Retributio autem dissimilis, sicuti per eumdem Salomonem dicitur: Quid plus habet sapiens a stulto, nisi quod illuc pergit ubi uita est ? Ergo omnes in terram pariter redeunt. Nam ubi uita est, non pariter pergunt.

6. Gemina punitur sententia impius, dum aut hic pro suis meritis mentis cecitate percutitur, ne ueritatem uideat; aut dum in fine damnabitur, ut debitas penas exsoluat.

[1Kb] 7. Geminum est diuinum iudicium: unum quo et hic iudicantur homines, et in futuro; alterum, quo propterea hic iudicantur, ne illic iudicentur. Ideoque quibusdam ad purgationem temporalis proficit pena; quibusdam uero hic inchoat damnatio, et illic perfecta  speratur perditio.

[1Kb] 8. In iudicio reprobi humanitatem Christi, in qua iudicatus est, uidebunt, ut doleant, diuinitatem uero eius non uidebunt, ne gaudeant. Quibus enim diuinitas ostenditur, utique ad gaudium demonstratur.

[1Kb] 9. Pro diuersitate conscientiarum et mitis apparebit in iudicio 186 Christus electis, et terribilis reprobis. Nam qualem quisque conscientiam tulerit, tale et iudicium habebit; ut, manente in sua tranquillitate Christo, illis solis terribilis appareat, quos conscientia in malis accusat.

[1Kb] 10. Due sunt differentie uel ordines hominum in iudicio, id est, electorum et reproborum; qui tamen diuiduntur in quatuor. Perfectorum ordo unus est, qui cum Domino iudicat, et alius, qui iudicatur ·  utrique tamen cum Christo regnabunt. Similiter ordo reproborum partitur in duobus, dum hi qui intra Ecclesiam sunt mali iudicandi sunt et damnandi; qui uero extra Ecclesiam inueniendi sunt, non sunt iudicandi, sed tantum damnandi.

11. Primus igitur ordo eorum qui iudicantur et pereunt opponitur illi ordini bonorum de quo sunt qui iudicantur et regnant. Secundus ordo eorum qui non iudicantur et pereunt opponitur illi ordini iustorum in quo sunt hi qui non iudicantur et regnant. Tertius ordo eorum qui iudicantur et regnant illi ordini est contrarius de quo sunt qui iudicantur et pereunt. Quartus ordo eorum qui non iudicantur et regnant opponitur illi contrario ordini in quo illi sunt qui non iudicantur et pereunt.



CAPUT XXuIII. De gehenna.


[1Kb] 1. Duplex damnatorum pena est in gehenna, quorum et mentem 187 urit tristitia, et corpus flamma iuxta uicissitudinem, ut qui mente tractauerunt quod perficerent corpore, simul et animo puniantur et corpore.

[1Kb] 2. Ignem gehenne ad aliquid lumen habere, ad aliquid non habere; hoc est, habere lumen ad damnationem, ut uideant impii unde doleant; et non habere ad consolationem, ne uideant unde gaudeant.

[1Kb] 3. Apta fit comparatio de camino trium puerorum ad exemplum ignis gehenne. Nam sicut ille ignis non arsit ad trium puerorum supplicium, et arsit ad comburenda ligamina uinculorum, ita ignis gehenne et  lucebit miseris ad augmentum penarum, ut uideant unde doleant, et non lucebit ad consolationem, ne uideant unde gaudeant.

[1Kb] 4. Inter huius uite et future infelicitatis miseriam multa discretio est. Illic enim et miseria est propter cruciationem dolorum, et tenebre propter lucis auersionem: quorum unum in hac uita, id est, miseria est, aliud non est; in inferno autem utrumque est.



CAPUT XXIX. De penis impiorum.


[1Kb] 1. Sicut fasciculi lignorum ad combustionem de similibus colligantur , ita in iudicii die similis culpe rei suis similibus iungentur, ut ex equo pena constringat quasi in fasciculum quos actio similes fecit in malum.

[1Kb] 2. Sicut unusquisque sanctus in futuro iudicio pro quantitate 188 uirtutum glorificabitur, ita et unusquisque impius pro quantitate facinorum condemnabitur; nec deerit in supplicio futuro damnationis ordo, sed iuxta qualitatem criminum, Propheta affirmante, discretio erit penarum.

[1Kb] 3. De charorum quoque suorum suppliciis additur etiam pena defunctis, sicut apud inferos diuiti sermo  predicat euangelicus ; sicut pro augendo Iude supplicio dicit etiam psalmus: Commotione moueantur filii eius, et mendicent .

4. Impii ex hoc durius in iudicio puniendi sunt mentis dolore, ex quo uisuri sunt iustos glorie beatitudinem meruisse.

[1Kb] 5. Cunctis uidentibus est precipitandus diabolus, quando sub aspectu omnium bonorum angelorum et hominum cum eis qui de parte eius erunt in ignem eternum mittendus est.

[1Kb] 6. Dum sublatus fuerit diabolus, ut damnetur, multi electi, qui in corpore sunt inueniendi, Domino ad iudicium ueniente, metu concutiendi sunt, uidentes tali sententia impium esse punitum: quo terrore  purgandi sunt, quia, si quid eis ex corpore adhuc peccati remanserit, metu ipso quo diabolum damnari conspicium purgabuntur. Hinc est quod ait Iob: Cum sublatus fuerit, timebunt angeli, et exterriti purgabuntur .

[43Kb] 7. Multos posse perire ex eis in die iudicii, qui nunc electi esse uidentur, et sancti, dicente propheta: uocabit Dominus iudicium ad ignem, et deuorabit abyssum  multam, et comedet partem domus. Pars quippe domus deuorabitur, quia illos etiam infernus absorbebit, qui nunc se esse in preceptis celestibus gloriantur; de quibus Dominus dicit: »Multi dicent mihi in illa die: Domine, Domine, 189 nonne in tuo nomine prophetauimus, et in tuo nomine demonia eiecimus, et uirtutes multas fecimus? Tunc confitebor illis quia nunquam noui uos. Discedite a me, omnes qui operamini iniquitatem, nescio qui estis .«



CAPUT XXX. De gloria sanctorum.

[1Kb] 1. Non faciet in futurum cor miserum iustorum compassione damnatorum condolendi affectio, ubi  tantum erit sanctorum de Dei contemplatione gaudium, ut tristitie nullus tribuatur introitus.

2. Sicut comparatus color candidus nigro colori fit pulchrior, ita et sanctorum requies comparata damnationi malorum gloriosior erit.

[1Kb] 3. Sic iustitia iniustitie, sic uirtus uitio crescit. Ergo sanctorum crescet gloria, dum debita damnantur impii pena.

4. Post resurrectionem sanctis in carne promissa est celorum ascensio, dicente ad Patrem Christo: uolo ut ubi sum ego, et ipsi sint mecum . Si enim membra capitis sumus, et unus in se, et in nobis est Christus, utique ubi ipse ascendit, et nos ascensuri sumus.



LIBER SECUNDUS.



190 CAPUT I. De sapientia.


1. Omnis qui secundum Deum sapiens est beatus est. Beata uita cognitio diuinitatis est. Cognitio diuinitatis  uirtus boni operis est. uirtus boni operis fructus eternitatis est.

[27Kb] 2. Qui secundum seculum sapiens est, secundum Deum stultus est. Unde et propheta: Stultus, inquit, factus est omnis homo a scientia sua .

[1Kb] 3. Primum est scientie studium querere Deum, deinde honestatem uite cum innocentie opere.

[31Kb] 4. Nullus sapientiam Dei plene recipit, nisi qui se ab omni abstrahere actionum cura contendit. Unde et scriptum est: Sapientia scribe in tempore otii, et qui minoratur actu, ipse percipiet eam .

5. Non ad parue intelligentie arcem peruenit, qui scit secreta Dei se penetrare non posse. Tunc autem Deum recte cognoscitur, 191 quando eum perfecte scire nos denegamus.

 6. Interdum quedam nescire conuenit. Nullus autem in culpa maior est quam ille qui Deum nescit.

7. Inuestigationem ueri multorum est querere, sed paucorum est inuenire. Ea autem que supra hominis intelligentiam sunt, scrutanda non sunt. Quidquid  supra hominis intellectum est querendum non est. Consilio autem diuino reseruandum est, ut hoc credatur esse iustitia, quod diuine placuerit uoluntati. Non enim poterit esse iniustum quod iusto complacet iudici.

8. Omnis sapientia ex scientia et opinatione consistit. Melior est autem ex scientia ueniens quam ex opinatione sententia. Nam illa uera est, ista dubia.

[1Kb] 9. Ad maioris culpe cumulum pertinet scire quemquam quod sequi debeat, et sequi nolle quod sciat. Unde et Dominus: Seruus, inquit, sciens uoluntatem Domini sui, et non faciens, digne plagis uapulabit multis . Et Iacobus: Scienti bonum et non facienti, peccatum est .

10. Simplicitatem cum ignauia uocari stultitiam,  simplicitatem uero cum prudentia uocari sapientiam.

11. Utile est multa scire et recte uiuere. Quod si utrumque non ualemus, melius est ut bene uiuendi studium quam multa sciendi sequamur.

12. Non pertinere ad beatitudinem consequendam scientiam rerum, nec esse beatum multa scire, sed esse magnum beate uiuere.

[1Kb] 13. Nihil prodesse omnem scire prudentiam cum ignorantia Dei, et nichil obesse scientibus Deum ignorantiam mundi. Perfecte autem scit, qui potius Deum et ista non pro se, sed pro Deo scit.

14. Nihil obesse cuiquam si per simplicitatem anquam de elementis indigne sentiat, dummodo de Deo uera pronuntiet. Nam quamuis de incorporeis corporeisque  naturis nequeat quisque disputare, beatum tamen illum facit uita recta cum fide.



192 CAPUT II. De fide.

1. Non posse ad ueram beatitudinem peruenire, nisi per fidem; beatum autem esse, qui et recte credendo bene uiuit, et bene uiuendo, fidem rectam custodit.

2. Deus, si creditur, merito inuocatur et queritur; ac per hoc tunc perfecte laudatur, quando inuocatur et creditur.

3. Non tantum id credendum est, quod sensu carnis dignoscimus, sed magis etiam quod intellectu mentis conspicimus, id est, Deum. Sine fide nemo potest placere Deo : Omne enim quod non est  ex fide peccatum est .

4. Fides nequaquam ui extorquetur, sed ratione atque exemplis suadetur. A quibus autem exigitur uiolenter, perseuerare in eis non potest: exemplo, ut quidam ait, nouelle arboris, cuius si quis cacumen uiolenter impresserit, denuo, dum laxatur, in id quod fuerat, confestim reuertitur

[1Kb] 5. Sicut homo, libero arbitrio conditus, sua sponte diuertit a Deo, ita ex propria mentis conuersione credendo, recurrit ad Deum, ut et libertas agnoscatur arbitrii per propriam uoluntatem, et beneficium gratie per acceptam fidei ueritatem.

6. In corde respicit Deus fidem, ubi se non possunt homines excusare, qui ore simulant ueritatis professionem et corde retentant erroris impietatem.

 [1Kb] 7. Sicut nichil proficit fides que ore retinetur, et corde non creditur, ita nichil profutura fides, que  corde tenetur, si ore non proferatur. De tali enim fide propheta ita quosdam obiurgat, dicens: Periit fides, ablata est de ore eorum . Fides enim que corde creditur, confessione oris ad salutem profertur .

8. uacuam esse sine operibus fidem, et frustra sibi de sola fide 193 blanditur, qui bonis operibus non ornatur.

[1Kb] 9. Qui crucem portat debet et mundo mori. Nam ferre crucem, et mori, mortificare seipsum est; ferre, et non mori, simulatio hypocritarum est.

[1Kb] 10. Qui per fidem cognitionem Dei habent, et operibus obscurantur, exemplum Balaam sequuntur; qui cadens opere, apertos oculos habuit per contemplationis fidem.

 [1Kb] 11. Carnales fidem non pro uirtute animi, sed pro commodo querere temporali. Unde et Dominus dicit: Queritis me, non quia uidistis signa, sed quia manducastis de panibus .

12. Christianus malus, dum secundum Euangelii doctrinam non uiuit, etiam ipsam fidem, quam uerbo colit, oborta tentatione, facile perdit.

[1Kb] 13. Multi fide tantum Christiani sunt, opere uero a Christiana doctrina dissentiunt. Multi quoque fidem Christi ex corde non amant, sed humano terrore eamdem per hypocrisim tenere se simulant. Et qui esse non possunt aperte mali, per terrorem ficte boni noscuntur.

14. Amatores mundi pugnant aliquando pro fide, et aliis quidem proficiunt; ipsi uero, amore terreno  implicati, celestia non requirunt, sed uerbo tantum fidem defendunt.

[1Kb] 15. Quidam pro fide etiam hereticos insequuntur, sed per arrogantiam eos qui intra Ecclesiam sunt contemnunt. Aduersarios quidem fidei confutant pro infidelitate, sed fideles premunt fasce superbie.



CAPUT III. De caritate.

[13Kb] 1. Quamuis nonnulli fide atque operibus sanctis uideantur esse participes, tamen, quia priuantur caritate fraterne dilectionis, 194 nullum habent incrementum uirtutis. Nam sicut ait Apostolus: Si tradidero corpus meum, ut ardeam, caritatem non habuero, nichil mihi prodest .

2. Sine amore caritatis, quamuis quisque recte  credat, ad beatitudinem peruenire non potest, quia tanta est caritatis uirtus, ut etiam prophetia et martyrium sine illa nichil esse credantur.

 [1Kb] 3. Nullum premium caritate pensatur. Charitas enim uirtutum omnium obtinet principatum. Unde et uinculum perfectionis caritas ab Apostolo dicitur , eo quod uniuerse uirtutes eius uinculo religentur.

[1Kb] 4. Dilectio Dei morti comparatur dicente Salomone: ualida est ut mors dilectio ; idcirco, quia sicut mors uiolenter separat animam a corpore, ita et dilectio Dei uiolenter segregat hominem a mundano et carnali amore.

5. Qui Dei precepta contemnit, Deum non diligit. Neque enim regem diligimus, si odio leges eius habemus.

6. Tenenda est cum sanctis uiris unitas caritatis; et quanto se quisque mundo, tanto opus  est ut se associet honorum consortio.

7. Charitas in dilectione Dei et proximi constat. Seruat autem in se dilectionem Dei, qui a caritate non diuiditur proximi. Qui a fraterna societate secernitur, a diuine caritatis participatione priuatur. Nec poterit Deum diligere, qui noscitur in proximi dilectione errare. Christus Deus et homo est. Totum ergo Christum non diligit, qui hominem odit.

8. Bonorum discretionis est, non odire personas, sed culpas; et recte dicta pro falsis non spernere, sed probare.

[1Kb] 9. Qui imperfecti sunt in Dei amore, sepe uitia superare disponunt; sed pondere uitiorum grauati, rursus ad ea uitia que optant relinquere reuoluuntur.



195 CAPUT Iu. De spe.


1. Qui male agere non desistunt, uana spe indulgentiam de Dei pietate requirunt; quam recte quererent, si ab actione praua cessarent.

[1Kb] 2. Metuendum ualde est ut neque per spem uenie, quam promittit Deus, perseueranter peccemus; neque quia iuste peccata distringit, ueniam desperemus; sed utroque periculo euitato, et a malo declinemus, et de pietate Dei ueniam speremus. Omnis quippe iustus spe et formidine nitet, quia nunc illum ad gaudium spes erigit, nunc ad formidinem terror gehenne addicit.



CAPUT u. De gratia.


1. Interdum peccantibus nobis sua Deus dona non retrahit, ut ad spem diuine propitiationis mens humana consurgat. Nam non potest conuersum spernere, quem peccantem suis beneficiis prouocat ad se redire.

[1Kb] 2. Confessionem hominis non esse humane uirtutis. Nam si confessionem boni operis non in nobis Deus operatur, cur per prophetam dicitur: Confessio et magnificentia opus eius ? Ab illo enim nobis omnia bona, gratia preueniente, donantur. Nam nichil boni operis dedimus, per quod confessionem fidei accipere mereamur.

3. Profectus hominis donum Dei est. Nec a se  potest quisquam, sed a Domino corrigi. Non enim quidquam boni habet proprium homo, cuius uia non est eius, testante propheta: Scio, Domine, quia non est hominis uia eius; nec uiri est ut ambulet et dirigat gressus suos .

196 [1Kb] 4. Sciant liberi arbitrii defensores nichil posse in bonum sua preualere uirtute, nisi diuine gratie sustententur iuuamine. Unde et per prophetam Dominus dicit: Perditio ex te tua, Isrel, tantum in me auxilium tuum . Quasi diceret: Ut pereas, tuo merito; ut salueris, meo auxilio.

[1Kb] 5. Hominis meritum superna gratia non ut ueniat inuenit, sed postquam uenerit facit; atque ad indignam mentem ueniens, facit in ea meritum, quod remuneret qui solum inuenerat quod puniret. Quid  enim ex se ille latro meruit, qui de faucibus diaboli crucem ascendit, de cruce paradisum adiit? Reus quidem ille, et fraterno sanguine uenit cruentus, sed diuina gratia in cruce est mutatus. Sciendum quod et nostra sit iustitia in his que recte agimus; et Dei gratia, eo quod eam mereamur. Hec enim et dantis Dei, et accipientis est hominis. Sicut et panem nostrum dicimus, quem tamen a Deo accipere postulamus.

[1Kb] 6. Spiritualis gratia non omnibus distribuitur, sed tantummodo electis donatur. Non enim omnium est fides, quam quidem etsi plurimi suscipiunt, opus tamen fidei non consequuntur.

[1Kb] 7. In diuisione donorum diuersi percipiunt diuersa  Dei munera; non tamen conceduntur uni omnia, ut sit pro humilitatis studio quod alter admiretur in altero. Nam quod in Ezechiele animalium ale altera ad alteram percutiuntur , uirtutes designantur sanctorum mutuo sese affectu prouocantium atque alterno exemplo inuicem sese erudientium.

8. Munera gratiarum alii ista, alii uero donantur illa. Nec dantur ita habere uni, ut non egeat alterius.

197 [1Kb] 9. Posse fieri non est dubium ut hi quos quidam uirtutum excellentia antecedunt, Dei repentina preuenti gratia, quosdam compendio sanctitatis preueniant; et dum sint conuersione postremi, subito efficiuntur uirtutis culmine primi.

10. Dum quisque aliquod donum accipit, non appetat amplius quam quod meruit, ne, dum alterius  membri officium arripere tentat, id quod meruit perdat. Conturbat enim corporis ordinem totum, qui non suo contentus officio subripit alienum.

[1Kb] 11. Mali dona ideo ad damnationem accipiunt, quia non ad Dei laudem, sed ad suam uanitatem utuntur. Bonis male utuntur qui ea que a Deo illis donata sunt in malos usus assumunt, sicut ingenium, sicut et cetera Dei dona.

[1Kb] 12. Multis Dei donis gaudemus, que nos ab eo percepisse cognoscimus. Nam quod sapientes sumus, quod potentes existimus, non alterius, sed potius diuino munere sumus. Utamur ergo optime diuinis beneficiis, quatenus et Deum non peniteat dedisse, et nobis accepisse sit utile.

[1Kb] 13. Auferre Deus dicitur homini donum aliquod,  quod homo non habuit, id est, quod accipere non meruit. Sicut et obdurare dicitur Deus hominem, non eius faciendo duritiam, sed non auferendo eam quam sibi ipse nutriuit. Non aliter et obcecare dicitur quosdam Deus, non ut in eis eamdem ipse cecitatem faciat, sed quod pro eorum inutilibus meritis cecitatem eorum ab eis ipse non auferat.

14. Plerisque Dei dona dantur, perseuerantia uero doni non datur. Et inde est, quod quidam principia habent conuersionis bone, fine uero malo clauduntur. Electi uero accipiunt et conuersionis donum, et perseuerantiam doni. Ea ergo causa est, quod quidam et bene incipiunt, et bene finiunt.



198 CAPUT uI. De predestinatione.


[1Kb] 1. Gemina est predestinatio, siue electorum ad requiem, siue reproborum ad mortem. Utraque diuino agitur iudicio, ut semper electos superna et interiora sequi faciat, semperque reprobos ut infimis et exterioribus delectentur deserendo permittat.

2. Sicut ignorat homo terminum lucis et tenebrarum, uel utriusque rei quis finis sit, ita plenius nescit quis ante suum finem luce iustitie preueniatur, uel quis peccatorum tenebris usque in suum terminum obscuretur, aut quis post lapsum tenebrarum conuersus resurgat ad lucem. Cuncta hec Deo patent, homini uero latent.

 3. Quamuis iustorum conuersatio in hac uita probabilis sit, incertum tamen hominibus esse ad quem sint finem predestinati, sed omnia reseruari futuro examini

[1Kb] 4. Mira dispositio est superne distributionis, per quam hic iustus amplius iustificatur, impius amplius sordidatur ; malus ad bonum aliquando conuertitur, bonus ad malum aliquando reflectitur. uult quis esse bonus, et non ualet; uult alter esse malus, et non permittitur interire. Datur ei qui uult esse bonus; alius nec uult, nec datur ei ut sit bonus. Iste nascitur in errore, et moritur; ille in bono quo cepit, usque in finem perdurat. Tandiu iste stat, quousque cadat; ille diu male uiuendo in fine saluatur, respectusque conuertitur.

 199 5. uult prodesse in bono iustus, nec preualet; uult nocere malus, et ualet. Iste uult Deo uacare, et seculo impeditur; ille negotiis implicari cupit, nec perficit.

6. Dominatur malus bono, bonus damnatur pro impio, impius honoratur pro iusto. Et in hac tanta obscuritate non ualet homo diuinam perscrutari dispositionem, et occultum predestinationis perpendere ordinem.



CAPUT uII. De conuersis.

[2Kb] 1. Non inchoantibus premium promittitur, sed perseuerantibus, sicut scriptum est: Qui perseuerauerit  usque in finem, hic saluus erit 

[1Kb] 2. Tunc enim placet Deo nostra conuersio, quando bonum, quod inchoamus, perseueranti fine complemus Nam sicut scriptum est: ue his qui sustinentiam perdiderunt, id est, opus bonum non consummauerunt .

[1Kb] 3. Indulgentia peccatorum, sciendum, ubi, quando, uel qualibus datur. Ubi quippe? nisi intra Ecclesiam catholicam? Quando, nisi ante uenturi exitus diem? Quia ecce nunc tempus acceptabile, ecce nunc dies salutis . Qualibus, nisi conuersis, qui per humilitatem 200 ad paruulorum transeunt imitationem? de quibus dicitur: Talium est enim regnum celorum .

 4. Nemo perpendere potest quanti sit ponderis in iustitia, uel quanti fulgoris radio iustitia clareat, nisi qui prius toto mentis nisu conuertatur ad Deum, quatenus ipso lumine quo illustratur et suam feditatem agnoscat, et lumen quod ceco corde non intuebatur intelligat.

5. Tunc autem inattingibilem intelligi posse diuinam iustitiam, dum eam quisque sequi conuersus tentauerit, quia lux non intelligitur, nisi cum uidetur.

6. Iudicium quod in hominis potestate consistit conuersionis est gratia, per quam nosmetipsos iudicamus, quando flentes mala nostra punimus, et bono quod ex Deo nobis est solidius inheremus.

7. Tripertitus describitur esse uniuscuiusque conuersi profectus, id est, primus, corrigendi a malo;  secundus, faciendi bonum, tertius, consequendi boni operis premium. Nam quod ait propheta: Solue fasciculos deprimentes , mali est emendatio: Quod uero adiecit: Frange esurienti panem tuum, operis boni est actio. In eo uero quod subiungit: Tunc erumpet matutinum lumen tuum, operis boni est retributio. Ergo non proficit facere bonum, nisi correctum fuerit malum. Non poterit quisquam ad contemplationem Dei proficere, nisi se prius in bonis studuerit actibus exercere.

8. Multis modis terret Deus homines, ut uel sero conuertantur, atque exinde magis erubescant, quod  tandiu exspectati sunt ut redirent. Nam nunc minis, nunc plagis, nunc reuelationibus quosdam concutit, ut qui uoluntate conuerti despiciunt, commoti terroribus corrigantur.

[6Kb] 9. Plerique ex sola mentis deuotione conuertuntur ad Deum; nonnulli uero coacti plagis conuertuntur, qui ex deuotione non conuertebantur, iuxta capitulum psalmi dicentis: In freno et camo maxillas eorum constringe, qui non approximant ad te .

10. Plerique autem, dum deuotione non conuertuntur, plage 201 stimulis feriuntur; qui tamen nec sub uerbere sentiunt, ut aliquatenus corrigantur, sicut Aegyptus, qui et penas luit, et emendari nequiuit. De talibus enim ait propheta: Percussisti eos, et non doluerunt; attriuisti eos, et renuerunt suscipere  disciplinam 

[1Kb] 11. Nonnulli uiri seculares elatione mentis tumentes, postmodum conuersi ad Deum, religiosa sequuntur obedientia Christum; et qui antea celsitudine mundiali tumebant, postea ipsam elationem in studio humilitatis commutant.

[1Kb] 12. Quidam sunt qui iam secrete conuersi sunt, quorum conuersio, quia non procedit ad publicum, apud estimationem humanam, quales fuerunt, tales adhuc esse putantur; iam tamen in Dei oculis surrexerunt. Item quidam adhuc humano iudicio stare cernuntur; iam tamen in Dei oculis ceciderunt.

[1Kb] 13. Multi apud homines reprobi sunt, et apud Deum electi; atque item multi apud homines electi putantur, et apud Deum reprobi existunt, Salomone  dicente: uidi, inquit, impios sepultos, qui cum adhuc uiuerent, in loco sancto erant, et laudabantur in ciuitate quasi iustorum operum . Nullus ergo se putet electum, ne forte iam apud Deum sit reprobus.



CAPUT uIII. De primordiis conuersorum.

[1Kb] 1. Trimodum genus est conuersionis ad Deum, inchoationis cum dulcedine, medietatis cum labore, perfectionis cum requie. Sed tamen plerumque alii incipiunt a dulcedine, alii a tentationum amaritudine.

 [1Kb] 2. Omnis conuersus ante ex netu inchet peccatorum, et sic transeat ad desiderium supernorum. Prius enim lacrymis purganda sunt uitia que gessimus, et tunc munda mentis acie id quod 202 querimus contemplemur, ut dum antea flendo peccati a nobis caligo detergitur, mundatis cordis oculis libere superna inspiciantur.

[1Kb] 3. Ante necesse est timore conuerti ad Deum, ut metu futurarum penarum carnales illecebre deuincantur. Deinde oportet, abiecto timore, ad amorem uite eterne transire. Perfecta enim caritas foras mittit timorem ; qui autem timet, penam habet, et non est perfectus. Unde et Apostolus: Non enim accepistis spiritum seruitutis iterum in timore, sed accepistis spiritum adoptionis ;  per quem scilicet iam non peccati pena seruos comprimit, sed amor iustitie liberos reddit.

4. Necesse est omni conuerso ut post timorem consurgere ad caritatem Dei debeat, quasi filius, nec semper sub timore iaceat, quasi seruus. Tunc enim amorem nostre conuersionis ostendimus, si denuo ut patrem diligimus, quem prius seruili mente uere ut Dominum formidabamus.

[1Kb] 5. Primordia conuersorum blandis refouenda sunt modis, ne si ab asperitate incipiant, exterriti ad priores lapsus recurrant. Qui enim conuersum sine lenitate erudit, exasperare potius quam corrigere nouit.

[1Kb] 6. Conuersus quisque antea ab opere corrigendus est, postea uero a cogitatione, ut prius refrenet prauum actum, deinde appetitum delictum, ut quod iam  in opere non apparet, in cogitatione nequaquam perduret.

7. Omnis noua conuersio adhuc pristine uite habet commistionem: propterea nequaquam ea uirtus procedere ad hominum oculos debet, donec conuersatio uetus funditus ab animo exstirpetur.

8. Quisquis ex deteriore iam melior esse cepit, caueat de acceptis extolli uirtutibus, ne grauius per uanam gloriam corruat, quam prius per lapsum uitiorum iacebat.



203 CAPUT IX. De conflictu conuersorum.

1. Quisque conuersus si mox omnes carnis stimulos calcare cupiat, et summa uirtutum subire contendat, si forte adhuc aliqua aduersa de carnis molestiis  tolerat, non frangatur, quia dispensator bonorum nouit aduersitates reprimere uitiorum successione uirtutum.

2. Tunc magis grauari se quisque impulsu uitiorum  agnoscit, dum ad cognitionem Dei accesserit, sicut populus Isrel grauiori onere ab Aegyptiis premitur, dum per Moysen diuina illi cognitio aperitur .

3. uitia enim ante conuersionem quasi pacem in homine habent, quando autem expelluntur, acriori uirtute consurgunt. Fiunt autem inimica conuerso, que peccatori prospere blandiebantur; atque item fiunt blanda conuerso, que peccatori aduersa exstiterunt.

[1Kb] 4. Multos habet conflictus Dei seruus ex recordatione operum preteritorum; multique post conuersionem etiam nolentes motum libidinis sustinent, quod tamen ad damnationem non tolerant, sed ad probationem, scilicet ut semper habeant pro excutienda  inertia hostem, cui resistant, dummodo non consentiant. Unde et nouerint serui Dei se etiam a peccatis iam esse mundatos, sed tamen cogitationum turpium adhuc interpellatione pulsari.

[1Kb] 5. Ante conuersionem precedit turba peccatorum, post conuersionem sequitur turba tentationum. Illa se obiiciunt, ne ad Deum conuertamur; ista se ingerunt, ne liberis cordis oculis Deum cernamus: utriusque tumultus insolentiam nobis gignit, intentionemque nostram sepe fraude multimoda intercludit.

6. Utile est Dei seruo post conuersionem tentari, quatenus a torpore negligentie, sollicitantibus uitiis, ad uirtutes animum per exercitium preparet uitiorum.



204 CAPUT X. De remissa conuersione.


1. Multos remissa conuersio in pristinos errores reducit, ac uiuendi tempore resoluit; horum ergo exempla quisque conuersus euita, ne dum timorem Dei a torpore incipis, rursus mundanis erroribus immergaris.

2. Tepidus in conuersione otiosa uerba et uanas cogitationes noxias esse non conspicit; quod si a torpore mentis euigilauerit, ea que leuia existimabat confestim, quasi horrenda atque atrocia pertimescit.

[1Kb] 3. Fraus et desidia in omni bono opere formidanda est. Fraudem facimus Deo, quoties de bono opere nostro nosmetipsos, non Deum laudamus. Desidiam uero agimus, quoties per torporem languide ea que  Dei sunt operamur.

[1Kb] 4. Omnis ars seculi huius strenuos amatores habet, et ad exsequendum promptissimos; et hoc proinde fit, quia presentem habet operis sui remunerationem.  Ars uero diuini timoris plerosque habet sectatores languidos, tepidos, pigritie inertia congelatos; sed hoc proinde, quod labor eorum non pro presenti, sed pro futura remuneratione differtur. Ideoque dum eorum laborem mercedis retributio non statim consequitur, spe pene dissoluta languescunt. Unde et magna illorum gloria preparatur, qui bone conuersionis uite principia augmento solidiore consummant, atque eo ad promerendam retributionem clariores preparantur, quo firmius duri itineris labores et inchoant et consummant.

[1Kb] 5. Quidam primo conuersionis calore ad uirtutes sese accingunt, accedente uero progressu, dum immoderate terrenis rebus incumbunt, puluere infimi appetitus obscurantur; unde et Dominus de bonis  seminibus dicit: Quod autem cecidit in spinis, hi sunt qui 205 audiunt uerbum Dei , et sollicitudine seculi, uel fallacia diuitiarum suffocant uerbum, et sine fructu efficitur.

[1Kb] 6. Nuper conuersi nequaquam debent in curis exterioribus prouehi. Nam si implicentur, confestim, quasi plantata arbuscula, et necdum radice prefixa, concutiuntur pariter et arescunt.

[1Kb] 7. ualet interdum conuersis pro anime salute mutatio loci. Plerumque enim, dum mutatur locus, mutatur et mentis affectus. Congruum est enim inde etiam corporaliter auelli, ubi quisque illecebris deseruiuit; nam locus ubi praue quisque uixit, hoc in aspectu mentis opponit quod semper ibi uel cogitauit, uel gessit.



CAPUT XI. De exemplis sanctorum.


[2Kb] 1. Ad conuersionem seu correctionem mortanum multum prosunt exempla bonorum. Mores enim inchoantium non queunt proficere ad bene uiuendum, nisi perfectorum informentur exemplis patrum.

2. Reprobi autem non attendunt documenta bonorum, que imitentur ad melius; sed proponunt sibi exempla malorum, quibus ad suorum morum peruersitatem utantur in peius.

[1Kb] 3. Ob hanc utilitatem scribuntur sanctorum ruine et reparationes, ut spem faciant salutis humane, ne quisquam post lapsum 206 penitendo desperet  ueniam, dum conspicit sanctorum reparationem fuisse etiam post ruinam.

4. Sciant flagitio dediti ad quam utilitatem eorum exempla proponantur sanctorum, scilicet, ut aut sint quos imitentur ad reparationem, aut certe ex eorum comparatione durius de inobedientia puniantur.

[1Kb] 5. Propterea uirtutes sanctorum ad exemplum nostrum Deus proposuit, ut quanto de imitatione eorum conferri possunt nobis iustitie premia, tanto de perseuerantia mali sint grauiora tormenta.

6. Si enim ad boni incitamentum diuina, quibus admonemur, precepta deessent, pro lege nobis sanctorum exempla sufficerent. At contra, dum et nos Deus preceptis suis admoneat, et uite sanctorum boni operis nobis exempla proponat, nulla est  iam de reatu excusatio, quia et lex Dei aures nostras quotidie pulsat, et factorum documenta bonorum cordis nostri intima prouocant.

7. Et si prauorum sepe secuti sumus exempla, cur non imitemur sanctorum digna, et Deo placita facta? et si apti fuimus imitari iniquos in malum, cur pigri sumus imitari iustos in bonum?

[1Kb] 8. Orandus est Deus, ut uirtutes quas sanctis preparauit ad coronam, nobis ad profectum sint posite, non ad penam. Proficient autem ad profectum nostrum, si tot exempla uoluerimus imitari uirtutum. Certe si ea potius auersati quam imitati fuerimus, ad damnationem nostram erunt, qui ea legendo implere negleximus.

[1Kb] 9. Multi uitam sanctorum imitantur, et de moribus  alterius effigiem uirtutis sumunt, tanquam si imago quelibet intendatur, et de eius similitudine species picta formetur; sicque fit ad imaginem similis ille qui ad similitudinem uiuit imaginis

10. Qui sanctum uirum imitatur, quasi exemplar aliquod intuetur, seseque in illo, quasi in speculo, perspicit, ut adiiciat quod deesse uirtutis agnoscit. Minus enim seipsum homo ex semetipso 207 considerat; sed dum alterum intendit, id quod minus est luminis adiicit.

11. Perfectorum est iam uirorum non quemlibet sanctorum imitando, sed ipsam ueritatem intuendo, ad cuius imaginem facti sunt, iustitiam operari. Hoc  indicat, quod scribitur: Faciamus hominem ad imaginem et similitudinem nostram , quia ipsam intelligendo imitatur diuinitatem, ad cuius factus est similitudinem. Iste ergo tantus est, ut non egeat homine demonstratore iustitie, sed ipsam contemplando imitetur iustitiam.

[1Kb] 12. Exempla sanctorum, quibus edificatur homo, uarias  consectari uirtutes: humilitatis ex Christo, deuotionis ex Petro, caritatis ex Ioanne, obedientie ex Abraham, patientie ex Isaac, tolerantie ex Iacob, castimonie ex Ioseph, mansuetudinis de Moyse, constantie de Iosue, benignitatis de Samuele, misericordie de Dauid, abstinentie de Daniele; sic et cetera facta priorum quo labore, quo moderamine, quaue intentione, uel compunctione  gerantur, uir sanctus imitando considerat.



CAPUT XII. De compunctione cordis.

[1Kb] 1. Compunctio cordis est humilitas mentis cum lacrymis, exoriens de recordatione peccati et timore iudicii.

2 Illa est conuersis perfectior compunctionis affectio, que omnes a se carnalium desideriorum affectus repellit, et intentionem suam toto mentis studio in Dei contemplatione defigit.

[1Kb] 3. Geminam esse compunctionem, qua propter Deum anima cuiusque electi afficitur, id est, uel dum operum suorum mala considerat, uel dum desiderio eterne uite suspirat.

[1Kb] 4. Quatuor esse qualitates affectionum, quibus  mens iusti tedio salubri compungitur: hoc est, memoria preteritorum facinorum, recordatio futurarum penarum, consideratio peregrinationis sue 208 in huius uite longiquitate, desiderium superne  patrie, quatenus ad eam quantocius ualeat peruenire.

[1Kb] 5. Quisque peccatorum memoria compungitur ad lamenta, tunc Dei se sciat uisitari presentia, quando id, quod se admisisse recolit interius erubescit, suoque iudicio penitendo iam punit. Nam tunc Petrus fleuit, quando in eum Christus respexit . Unde et psalmus: Respexit, inquit, et commota est, et contremuit terra .

6. Gressus Dei sunt in cor hominis interior uis, qua bona desideria surgunt, ut calcentur mala. Quando ergo ista in corde hominis fiunt, sciendum est tunc esse Deum per gratiam cordi humano presentem; unde se tunc magis homo acuere ad compunctionem debet, quando sentit et Deum interius operantem.

 7. Quomodo mens hominis iusti ex uera compunctione rapiatur, et qualiter infirmata reuertatur degustate lucis magnitudine, illum nosse posse qui iam aliquid exinde gustauit.

[1Kb] 8. Sunt qui non ex uera cordis compunctione sui accusatores fiunt, sed tantum ad hoc esse se peccatores assignant, ut ex ficta humilitate confessionis locum inueniant sanctitatis.



CAPUT XIII. De confessione peccatorum, et penitentia.

[1Kb] 1. Ex eo unusquisque iustus esse incipit, ex quo sui accusator exstiterit. Multi autem e contra semetipsos peccatores fatentur, et tamen semetipsos a peccato non subtrahunt.

[3Kb] 2. Magna iam iustitie pars est, seipsum nosse  hominem, quod 209 prauus est, ut ex eo diuine uirtuti subdatur humilius, ex quo suam infirmitatem agnoscit.

[1Kb] 3. Bene se iudicat iustus in hac uita, ne iudicetur  a Deo damnatione perpetua. Tunc autem iudicium de se quisque sumit, quando per dignam penitentiam sua praua facta condemnat.

[1Kb] 4. Amaritudo penitentie facit animum, et sua facta subtilius discutere, et dona Dei, que contempsit, flendo commemorare. Nihil autem peius quam culpam agnoscere, nec deflere.

5. Duplicem habere debet fletum in penitentia omnis peccator, siue quia per negligentiam bonum non fecit, seu quia malum per audaciam perpetrauit. Quod enim oportuit non gessit; et gessit quod agere non oportuit.

6. Ille penitentiam digne agit, qui reatum suum satisfactione legitima plangit, condemnando, scilicet, ac deflendo que gessit, tanto in deplorando profusius,  quanto exstitit in peccando procliuius.

[2Kb] 7. Ille penitentiam digne agit, qui sic preterita mala deplorat, 210 ut futura iterum non committat. Nam qui plangit peccatum, et iterum admittit peccatum, quasi si quis lauet laterem crudum, quem quanto magis eluerit, tanto amplius lutum fecit.

8. Quamuis quisque sit peccator, et impius, si ad penitentiam conuertatur, consequi posse ueniam creditur.

9. Nullus de bonitate Dei dubitat, sed sola accipientium prauitas conferri sibi indulgentiam abnegat.

[1Kb] 10. In hac uita tantumdem penitentie patet libertas; post mortem uero nullam correctionis esse licentiam . Unde et Dominus dicit: Me oportet operari opera eius qui me misit, donec dies  est; ueniet autem nox, quando nemo potest operari . Hinc et propheta: Date, inquit, Domino Deo uestro gloriam, antequam tenebrescat ; id est, antequam mors eterna preueniat. In hac uita dum estis, Deum per penitentiam glorificate.

11. Adhuc in hoc seculo penitentiam operantibus Dei misericordia subuenit. In futuro autem iam non operamur, sed rationem nostrorum operum ponimus.

12. Per id deteriorantur plerumque iniqui, per quod per patientiam Dei spatium accipiunt emendandi; qua illi mora uiuendi non utuntur ad  penitentiam, sed ad peccandi usurpant audaciam. A malo autem in deterius uadit, qui tempus sibi ad penitendum indultum, ad libertatem praui operis uertit.

13. Festinare debet ad Deum penitendo unusquisque dum 211 potest, ne, si dum potest noluerit, cum tarde uoluerit, omnino non possit. Proinde propheta ait: Querite Dominum, dum inueniri potest, inuocate eum, dum prope est . Et ubi inueniri potest, nisi in hac uita, in qua etiam et prope est omnibus inuocantibus se? Nam tunc iam longe erit, quando dixerit: Ite in ignem eternum . Modo enim non uidetur, et prope est; tunc uidebitur, et prope non erit, quia uideri poterit, et non poterit inueniri.

 14. Si quando quisque peccare potest, penitet, uitamque suam uiuens ab omni crimine corrigit, non dubium quod moriens ad eternam transeat requiem.

[1Kb] 15. Qui autem praue uiuendo penitentiam in mortis agit periculo, sicut eius damnatio incerta est, sic remissio dubia. Qui ergo cupit certus esse in morte de indulgentia, sanus peniteat, sanusque perpetrata facinora defleat.

[1Kb] 16. Sunt qui penitentibus securitatem cito pollicentur, quibus bene per prophetam dicitur: Curant contritionem filie populi mei cum ignominia, dicentes pax, pax, et non est pax. Cum ignominia igitur curat contritionem, qui peccanti et non legitime penitenti promittit securitatem. Unde et sequitur: Confusi sunt, quia abominationem fecerunt: id est, confusi  sunt non penitendo, sed penas luendo.

17. Aliter enim confunditur coram iudice reus, dum plectitur, atque aliter qui de malo opere erubescens corripitur. Ille enim, quia reprehensus est, confunditur; iste, quia se malum fecisse memoratur.

18. Quamuis per penitentiam propitiatio peccatorum sit, sine metu tamen homo esse non debet, quia penitentie satisfactio diuino tantum pensatur iudicio, non humano. Proinde, quia miseratio Dei occulta est, sine intermissione flere necesse est. Neque enim unquam oportet penitentem habere de peccatis securitatem. Nam securitas negligentiam  parit, negligentia autem sepe incautum ad uitia transacta reducit.

212 [1Kb] 19. Dum per penitentiam expulsa fuerint ab homine uitia, si forte post hec, intercedente securitate, quelibet culpa subrepserit, confestim delectationes pristine uitiorum mentem auidius irrepunt, pulsantesque hominem in consuetis operibus grauius pertrahunt, ita ut sint nouissima illius peiora prioribus.



CAPUT XIu. De desperatione peccantium.

[1Kb] 1. Non per locorum spatia, sed per affectum bonum, uel malum itur, recediturue a Deo. Neque enim gressu pedum, sed gressu morum elongamus, uel propinquamus ad Deum.

 2. Perpetrare flagitium aliquod mors anime est; contemnere penitentiam, et permanere in culpa, descendere in infernum post mortem est. Ergo peccare ad mortem pertinet, desperare uero in infernum descendere. Unde et Scriptura ait: Impius dum in profundum malorum uenerit, contemnit .

3. Sepe diabolus eos quos conuerti ad penitentiam aspicit, immanitate scelerum perculsos ad desperationem deducit, ut, subtracta spe uenie, trahat in diffidentiam quos non potuit retinere perseueranter in culpa. Sed penitens preuidere debet callidas contra se hostis insidias; sicque Dei iustitiam metuat, ut tamen, quamuis in magnis sceleribus,  de misericordia eius confidat.

4. Amplius letatur Deus de anima desperata, et aliquando conuersa, quam de ea que nunquam exstitit perdita. Sicut de prodigo filio, qui mortuus fuerat, et reuixit, perierat, et inuentus est, de cuius regressu magnum fit gaudium patris .

5. Non aliter coram Deo et angelis copiosius est gaudium de eo qui a periculo liberatur quam de eo qui nunquam nouit peccati periculum. Quanto enim contristat res perdita, tanto magis, si fuerit inuenta, letificat: sicut in Euangelio pastor ille exsultat qui perditam ouem inuentam humeris suis gaudens reportat .

[1Kb] 6. Nullus desperare debet ueniam, etiamsi circa finem uite 213 ad penitentiam conuertatur.  Unumquemque enim Deus de suo fine, non de uita preterita iudicat. Hoc quippe et legis testimonio edocetur, quod homo de suo extremo iustificatur, quando Deus pro asini primogenito ouem iussit offerri, hoc est, immunditiam uite prioris mutandam in innocentiam boni finis. Unde et cauda iubetur  offerri in hostiam, id est, uite extrema in penitentiam.

7. Multi superna respecti gratia in extremis suis ad Deum reuertuntur per penitentiam, et quecunque mala gesserant, quotidianis fletibus purgant, atque in bonis factis mala gesta commutant; quibus iuste totum quod deliquerant ignoscitur, quia ipsi, quod male gesserunt, penitendo cognoscunt.

8. In uita hominis finis querendus est, quoniam Deus non respicit quales antea uiximus, sed quales circa finem uite existimus.



CAPUT Xu. De his qui a Deo deseruntur.

[1Kb] 1. Deo deserente, nullum penitere; Deo respiciente, sua mala unumquemque uidere, et plangere, et  unde ceciderit, cogitare. Nam nonnulli ita despiciuntur a Deo, ut deplorare mala sua non possint, etiam si uelint.

[1Kb] 2. Consilium immundorum spirituum hoc est, ut, quia ipsis negatum est post preuaricationem regredi ad iustitiam, obserare aditum penitentie hominibus cupiant, ne uel ipsi reuertantur ad Deum; eosque socios in perditione habere contendunt, quibuscunque fraudibus insistentes, ut aut deserantur a Deo, aut flagelli immanitate desperent.

3. Ingemiscendum est iugiter, et, postposita securitate, lugendum, ne Dei secreto et iusto iudicio deseratur homo, et perdendus in potestate demonum relinquatur. Nam reuera, quem Deus deserit demones suscipiunt.

 214 [1Kb] 4. Dominici contemptores precepti, statim ut auertuntur a Deo, a malignis spiritibus occupantur, a quibus etiam, ut mala faciant, persuadentur. Hinc est illud propheticum: Inimicos Dei persequuntur tenebre , qui intelliguntur demones. Unde et in psalmo legitur: Immissiones per angelos malos .

5. Quidam reproborum in potestate demonum occulto Dei iudicio et iustissimo rediguntur, Isaia testante: Ipse misit eis sortem, et manus eius diuisit eis eam in mensura, usque in eternum possidebunt eam .

6. Quidam electorum dimittuntur diuina iustitia incidere in errorem peccati, sed tamen miseratione eius reducti denuo conuertuntur. De talibus enim per  prophetam Dominus loquitur: Et dimisi eum, et reduxi eum, et reddidi ei consolationem .

[1Kb] 7. Nonnunquam enim reuertens Deus, hominem quem deseruerat rursus affligens uisitat, et per lamenta lacrymarum ac penitentie afflictionem a peccatis expurgat, dicente Iob ad Deum: Propter superbiam,  inquit, quasi leenam capies me, reuersusque mirabiliter me crucias . Reuertens enim Deus hominem cruciat, quando quem peccantem deseruerat flagellando iterum uisitat.

8. Malis actibus contra nos amplius celestem iracundiam nequaquam prouocare debemus; quin potius, si penitendo digna Deo acta gesserimus, seueritatem eius in clementiam commutabimus. Nam ille qui nos malos tolerat, non dubium est quod conuersis clementer ignoscat. Nam quod seruatur nobis tempus penitentie, ut non simul morte obruamur precipiti, sed detur locus satisfactionis, hoc totum de Dei procedit clementia, ut nos non damnet crudeliter, sed exspectet ad penitentiam patienter.



CAPUT XuI. De his qui ad delictum post lacrymas reuertuntur.


[1Kb] 1. Irrisor est, non penitens, qui adhuc agit quod penitet; 215 nec uidetur Deum poscere subditus, sed subsannare superbus.

2. Canis reuersus ad uomitum est penitens ad peccatum. Multi enim lacrymas indesinenter fundunt, et peccare non desinunt. Quosdam accipere lacrymas ad penitentiam, et effectum penitentie non habere , quia inconstantia mentis, nunc recordatione peccati lacrymas fundunt, nunc uero, reuiuiscente usu, ea que fleuerant iterando committunt.

[1Kb] 3. Qui et preterita uult plangere, et actionibus secularibus incubare, iste mundationem non habet, quoniam adhuc agit que penitendo deflere possit.

[1Kb] 4. Isaias peccatoribus dicit: Lauamini, mundi estote  . Lauatur itaque et mundus est, qui et preterita plangit, et flenda iterum non admittit. Lauatur itaque, et non est mundus qui plangit que gessit, nec deserit, et post lacrymas ea que fleuerat repetit. Sic denique et alibi animam penitentem atque iterum delinquentem sermo diuinus increpat, dicens: Quam uilis facta es nimis, iterans uias tuas ! Quisquis ergo culpas preteritas plorat, hunc necesse est modum teneat, ut sic admissa defleat, ne iterum flenda committat. ue mihi misero Isidoro, qui et penitere retro acta negligo, et adhuc penitenda committo.



CAPUT XuII. De peccato.

[1Kb] 1. Duobus modis peccatum committitur, id est,  aut ui cupiditatis, aut metu timoris, dum uel quisque uult adipisci quod cupit, uel timet ne incurrat quod metuit.

[1Kb] 2. Quatuor modis committitur peccatum in corde, quatuor perpetratur et opere. Corde: suggestione demonum, delectatione carnis, consensione mentis,  defensione elationis. Opere: nunc latenter, nunc palam, nunc consuetudine, nunc desperatione. Istis ergo 216 gradibus et corde delinquitur, et opere malitia perpetratur.

[1Kb] 3. Tribus modis peccatum geritur, hoc est, ignorantia, infirmitate, industria; periculo autem penarum diuerso. Ignorantie namque modo peccauit Eua in paradiso , sicut Apostolus ait: uir non est seductus, mulier autem seducta in preuaricatione fuit . Ergo Eua peccauit ignorantia, Adam uero industria, quia non seductus, sed sciens prudensque peccauit. Qui uero seducitur, quid consentiat euidenter ignorat. De infirmitate autem Petrus deliquit, quando ad metum interrogantis ancille Christum negauit; unde et post peccatum amarissime  fleuit .

4. Grauius est infirmitate quam ignorantia quemquam delinquere; grauiusque industria quam infirmitate peccare. Industria namque peccat qui studio ac deliberatione mentis malum agit; infirmitate autem qui casu uel precipitatione delinquit. Nequius autem et de industria peccant qui non solum non bene uiuunt, sed adhuc et bene uiuentes, si possunt, a ueritate diuertunt.

5. Sunt enim qui ignoranter peccant, et sunt qui scienter. Sunt etiam et qui pro ignorantie excusatione scire nolunt, ut minus culpabiles habeantur qui tamen seipsos non muniunt, sed magis decipiunt.

[1Kb] 6. Nescire simpliciter ad ignorantiam pertinet; noluisse uero scire, ad contumacem superbiam. uoluntatem  quippe proprii domini uelle nescire, quid aliud est quam uelle dominum superbiendo contemnere? Nemo igitur se de ignorantia excuset, quia Deus non solum eos iudicat qui a cognitione sua se auertunt, sed etiam illos qui nescierunt, testante eodem Domino per prophetam: Disperdam, inquit, homines a facie terre, et eos qui auertuntur post tergum Domini, et qui non quesierunt Dominum, nec inuestigauerunt eum . Et psalmus: Effunde, inquit, iram tuam in gentes que te non nouerunt .



217 CAPUT XuIII. De leuioribus peccatis.

[2Kb] 1. Multi uitam sine crimine habere possunt, sine  peccato non possunt. Nam quamuis in hoc seculo magna iustitie quisque claritate resplendet, nunquam tamen ad purum peccatorum sordibus caret, Ioanne apostolo attestante, qui ait: Si dixerimus quia peccatum non habemus, ipsi nos seducimus, et ueritas in nobis non est .

 [1Kb] 2. Quedam sunt facta peccatis similia; sed si bono animo fiant, non sunt peccata, ut puta, potestas, si non se ulciscendi cupiditate, sed magis corrigendi studio ulciscatur in reum.

3. Item sunt peccata leuia que ab incipientibus quotidiana satisfactione purgantur, que tamen a perfectis uiris, uelut magna crimina euitantur. Quid autem homines peccatores de magnis sceleribus agere debent, quando etiam perfecti leuia queque delicta, quasi grauissima, lugent?

[1Kb] 4. Non solum grauia, sed et leuia sunt cauenda peccata. 218 Multa enim leuia unum grande efficiunt, sicut solent de paruis et minutis guttis immensa flumina crescere. Numerositas enim in unum coacta exundantem efficit copiam.

 5. Peccata, que incipientibus leuia sunt, perfectis uiris grauia deputantur.

[1Kb] 6. Tanto enim maius cognoscitur esse peccatum, quanto maior qui peccat habetur. Crescit enim delicti cumulus iuxta ordinem meritorum, et sepe quod minoribus ignoscitur, maioribus imputatur.



CAPUT XIX. De grauioribus peccatis.

[1Kb] 1. Experimento minorum peccatorum maiora committi peccata, ut durius feriantur pro magnis sceleribus, qui de paruis corrigi noluerunt. Iudicio autem diuino in reatum nequiorem labuntur qui distringere minora sua facta contemnunt.

2. Multi a crimine in crimen corruunt, qui Dei cognitionem habentes, timorem eius negligunt; et  quem nouerunt per scientiam, per actionem non uenerantur. Ideoque cecantur diuino iudicio punienda committere, et in penam commissi facinoris facinus deterius addere.

3. Sepe peccatum alterius peccati causa est, quod committitur, cum aliud ex ipso quasi sua soboles oritur, sicut fieri solet, nasci libidinem ex nimia uentris ingluuie.

 4. Pena peccati peccatum admittitur, quando pro merito cuiusque peccati, Deo deserente, in aliud peccatum deterius itur, de quo amplius qui admiserit sordidetur. Ergo precedens peccatum causa est sequentis peccati: sequens uero peccatum pena est precedentis delicti. Precedentia itaque peccata sequentium sunt criminum causa, ut illa que sequuntur sint precedentium pena.

219 [1Kb] 5. Precedentium peccatorum pena ipsa uocatur induratio ueniens de diuina iustitia. Hinc est quod ait propheta: Indurasti cor nostrum, ne timeremus te ; neque enim dum quicunque iusti sunt, a Deo impelluntur, ut mali fiant; sed dum mali iam sunt, indurantur, ut deteriores existant, sicut et Apostolus dicit: Quoniam caritatem ueritatis  Dei non receperunt, ut salui fierent, immisit illis Deus spiritum erroris . Facit ergo Deus quosdam peccare, sed in quibus talia iam peccata precesserint, ut iusto iudicio eius mereantur in deterius ire. Talia quippe peccata precedentibus aliis peccatis prolabuntur in penam quam peccata merentur.

6. Quedam de ira Dei ueniunt peccata, que pro merito aliorum compensantur peccatorum. Unde et propheta: Ecce, inquit, tu iratus es, et nos peccauimus, in ipsis fuimus semper ; tanquam si diceret: Quia semper in peccatis fuimus, iratus es, ut deterius peccaremus.

[1Kb] 7. Quid enim sit iram Dei mereri, quid uero prouocare, prudens lector scire debet. Grauior est namque  ira que prouocatur quam ea que meretur. Nam meremur, quando ignorando peccamus; prouocamus, quando scimus bonum facere, nec uolumus.

8. Nunc iram Dei, dum uiuimus, uitare possumus. Timeamus ergo ne, ueniente illo terrore iudicii, sentiri possit, uitari non possit.



CAPUT XX. De manifestis occultisque peccatis.


[1Kb] 1. Maioris est culpe manifeste quam occulte peccare. Dupliciter enim reus est qui aperte delinquit, quia et agit et docet. De talibus Isaias dicit: Et peccata sua, quasi Sodoma, predicauerunt, nec absconderunt .

2. Multi enim publice delinquentes, sine ullo pudore sua flagitia predicant, nec ulla utuntur sceleris uerecundia.

3. Quedam enim iam iustitie portio est iniquitatem suam 220 hominem abscondere, et in semetipso de peccatis propriis erubescere.

[1Kb] 4. Peccatum perpetrare crimen est, peccatum predicare clamor est, de quo etiam dicit Apostolus: Et  clamor auferatur a uobis cum omni malitia , id est, cum ipsis peccatis.

5. Ex eo ipso quo quisque peccatum quod agit abscondit, iudicii iam est indicium, quia non erubescitur, nisi de conscientie reatu. Ergo ex hoc ipso quo quisque de facto suo erubescit, ipse sibi iam iudex fit.



CAPUT XXI. De peccati amore.

1. Aliud est non peccare amore dilectionis Dei, aliud timore supplicii. Qui enim amore caritatis Dei non peccat, horrescit omne malum, amplectendo iustitie bonum; nec eum delectat peccatum, etiam si sceleris impunitas promittatur. Qui uero pena sola supplicii in se uitia reprimit, quamuis non expleat  opus peccati, uiuit tamen in eo uoluntas peccandi; doletque sibi illicitum, quod lex prohibere dignoscitur. Ille ergo mercedem boni operis percipit qui amando iustitiam facit; non is qui eam solo metu penarum inuitus custodit.

[1Kb] 2. Quidam et diligunt peccatum, et faciunt; quidam diligunt tantum, et non faciunt, plerique uero faciunt tantum, et non diligunt. Nonnulli peccatum non faciunt, et tamen iustitiam odiunt. Grauius autem peccat qui non solum peccatum diligit, sed et facit, quam qui non facit, et diligit; grauiusque interdum, qui diligit et non facit quam qui facit, et odit. Grauissimum est non solum facere, sed et diligere peccatum.

[1Kb] 3. Nam sunt quidam qui confestim peracto flagitio  confunduntur, et sunt qui non solum non dolent gessisse malum, sed etiam de ipso malo opere gloriantur.  Sicque ad comparationem mali fit deterius, dum de uitiis gratulantes, extolluntur in peius. 221 De talibus ait Salomon: Qui letantur, cum male fecerint, et exsultant in rebus pessimis .



CAPUT XXII. De peccandi necessitate.

[1Kb] 1. Interdum mali quod sumus, necessitate potius, non uoluntate existimus. uertenda est autem necessitas mali in uoluntatem boni. Plerique non uoluntate, sed sola necessitate peccant, pertimescentes temporalem inopiam. Et dum presentis seculi necessitatem refugiunt, a futuris bonis priuantur.

2. Item nonnulli peccatum uoluntate, non necessitate committunt, nullaque coacti inopia existunt iniqui; sed tantum gratis cupiunt esse mali. Neque  enim ipsam rem amant, quam appetunt, sed ipsa tantum peccati malitia delectantur.



CAPUT XXIII. De peccandi consuetudine.

[1Kb] 1. Melius est peccatum cauere quam emendare. Facilius enim resistimus hosti a quo nondum uicti sumus, quam ei a quo iam superati ac deuicti cognoscimur.

2. Omne peccatum, antequam admittatur, amplius pertimescitur. Quantumuis autem graue sit, dum in usu uenerit, leue existimatur et sine ullo metu committitur.

[1Kb] 3. Istis fomitibus, quasi quibusdam gradibus, coalescit omne peccatum. Cogitatio namque praua delectationem parit, delectatio consensionem, consensio  actionem, actio consuetudinem, consuetudo necessitatem. Sicque his uinculis homo implicatus, quadam catena uitiorum tenetur astrictus, ita ut ab ea euelli nequaquam ualeat, nisi diuina gratia manum iacentis apprehendat.

222 [1Kb] 4. Peccatum admittere cadere est in puteum; consuetudinem uero peccandi facere, os putei est angustare, ne is qui cecidit ualeat exire. Sed interdum etiam tales Deus liberat, dum eorum desperationem ad conuersionem libertatis commutat. Ipso enim miserante, peccata dimittuntur quo protegente fit ne in deterius peccando eatur.

[1Kb] 5. Nequissimum est peccare, peius est peccandi consuetudinem facere. Ab illo facile, ab hoc cum labore resurgitur, dum male consuetudini repugnatur.

 [1Kb] 6. Male agendi consuetudinem recessum esse  propheta asserit , in profundum, cuius usu, quasi quadam lege, homo tenetur astrictus, ut etiam quando non uult, peccatum committat. A lapsu uero cito resurgere, non est in profundum ire.

[1Kb] 7. Apostolus legem peccati dicit in membris nostris , que lex consuetudo est, quam peccando concipimus, et non ab ea, cum uolumus, discedimus, quia iam necessitatis uinculo per consuetudinem retinemur.

8. Multum ueri amor agit in homine, sed resultat caro male consuetudinis lege. Bene autem audacter pro bona conscientia exsultat, qui ualenter in se reprimit quod insolenter impugnat.

9. Frequenter peccare cauendum est; nam hoc  ipsum, quod de malo nostro plerumque Deus nobis salutem operatur, quanto mirabile est, tanto perrarum est. Propterea metuendum est confidere ita saluari, ne forte dum exspectamus a uitiis sanari, et uitia multiplicemus, et salutem non adipiscamur. Ergo studeamus aut non cadere, aut cito conuersi a lapsu consurgere.

10. Omnino peccare cauendum est, quod si humana fragilitate peccatum subrepserit, confestim erit corrigendum, quod nequiter sentitur commissum. Cito enim corrigitur culpa que cito cognoscitur; tardius autem sanatur uulnus quod iam putrescentibus membris longo post tempore curationibus adhibetur.

223 11. Iteratio peccati grauior est, sicut si  morbus super morbum ueniat, sicut si imber super imbrem occurrat.

[1Kb] 12. Mora peccandi immanitatem facit sceleris, unde et Propheta: ue, inquit, qui trahitis iniquitatem in funiculis uanitatis, et quasi uinculum plaustri peccatum ! Trahit enim iniquitatem ut funiculum, qui tardat conuerti ad Deum. Trahere enim iniquitatem est moram facere iniquitati. Unde et psalmus: Prolongauerunt iniquitates suas; Dominus iustus concidet ceruices peccatorum .



CAPUT XXIu. De peccati recordatione.

[1Kb] 1. Bonum est homini semper ante oculos propria adhibere delicta, secundum psalmi sententiam: Et  peccatum meum ante me est semper . Sicut  enim non oportet reminisci peccati affectum, sic semper necesse est unumquemque suum in flendo commemorare peccatum.

2. Apud iustum recordatio peccati facit tedium animi. Qui autem luxurie et cupiditati subditi sunt, contumaci superbia etiam de ipso peccati opere gloriantur.

[1Kb] 3. Seruo Dei tanta recordatio esse debet peccati, ut ea que gessit semper lacrymis confiteatur. Unde et psalmus dicit: Conuersus sum in erumna, dum configitur spina. Peccatum meum cognitum tibi feci. Dixi: Pronuntiabo aduersum me iniustitias meas Domino . Supra enim dixerat: Quoniam tacui, hoc est, non sum confessus, inueterauerunt omnia ossa mea, dum clamarem tota die. Quid ergo  tacuisse se penitet, nisi confessionem peccatorum? Quid clamasse se dolet, nisi defensionem malorum? Qui ergo peccatorum suorum defensor exstitit, necesse est ut penitendo accuset quod superbiens praue admisit.



224 CAPUT XXu. De cogitatione.

[2Kb] 1. Bipartita est causa peccandi, id est, operis et cogitationis, quorum unum iniquitas dicitur, quod opere geritur; aliud iniustitia, quod cogitatione admittitur.

2. Prius autem actio resecanda est, postea cogitatio; prius praua opera, postmodum desideria. uicissim autem et a cogitatione opera procedunt, et ab opere cogitatio nascitur, quamuis etsi ab opere malo  quisque uacet, pro solius tamen praue cogitationis malitia non erit innocens. Unde et Dominus per Isaiam: Auferte, inquit, malum cogitationum uestrarum ab oculis meis .

3. Non enim solum factis, sed et cogitationibus delinquimus, si eis illicite occurrentibus delectemur.

4. Sicut uipera a filiis in utero positis lacerata perimitur, ita nos cogitationes nostre intra nos enutrite occidunt, et concepte interius uipereo ueneno consumunt, animamque nostram crudeli uulnere perimunt.

[1Kb] 5. Non est arbitrii nostri cogitationis praue suggestionibus preueniri; iacere autem in animo cogitationem nostre attinet uoluntati. Illud ergo ad culpam non redigitur, istud culpe proprie 225  imputatur. Nam cogitationes illicitas occurrere, demonum  est; cogitationibus oblectari peruersis, nostrum est.

6. Plerumque fieri solet ut immunde corporalium rerum species, quas didicimus, nostris mentibus opponantur, et nolentes eas cogitemus; quantumque ab eis aciem mentis auertere nitimur, tanto ille se magis animo ingerunt, obscenisque in nobis motibus obrepunt. Sed fit hoc pro conditione mortali, quam meruit primus homo in penam sui peccati.

[1Kb] 7. Dum unusquisque diuina illuminatione preuenitur, statim molestiis turpium cogitationum pulsatur. Sed Dei seruus iudicio timoris Dei earum delectamenta a semetipso reiicit, bonisque contra obiectis cogitationibus turpes a se repellit.

8. Magna obseruantia circa cordis est custodiam  adhibenda, quia aut bone, aut male rei ibi consistit origo, nam, sicut scriptum est: Ex corde exeunt cogitationes male. . Ideoque si prius praue cogitationi resistimus, in lapsum operis non incurrimus.

9. Non est timendum si bona malaque in cogitationem ueniant; sed magis gloriandum, si mens mala a bonis intellectu rationis discernat.

10. Item nichil iuuat quod inter bonum et malum sensu prudentiori discernimus, nisi opere aut mala cognita caueamus, aut bona intellecta faciamus.



CAPUT XXuI. De conscientia.

1. Humana conditio, dum diuersis uitiositatibus mentem conturbat, etiam ante penas gehenne per  incognitum anime appetitum iam penas conscientie patitur.

[1Kb] 2. Omnia fugere poterit homo preter cor suum. Non enim potest a se quisque recedere. Ubicunque enim abierit, reatus sui conscientia illum non derelinquit.

[1Kb] 3. Quamuis humana iudicia subterfugiat omnis qui male agit, 226 iudicium tamen conscientie sue effugere non potest. Nam etsi aliis celat quod egit, sibi tamen celare non potest, qui plene nouit  malum esse quod gessit. Duplex fit ergo in eo iudicium, quia et hic sue conscientie reatu punitur, et illic perpetuali pena damnatur.

[1Kb] 4. Hoc enim significat: Abyssus abyssum inuocat in uoce cataractarum . Abyssum enim abyssum inuocare est de iudicio sue conscientie ire ad iudicium damnationis perpetue. In uoce cataractarum, id est, in predicatione sanctorum.



CAPUT XXuII. De intentione mentis.

[2Kb] 1. Oculus hominis intentio operis eius est. Si ergo intentio eius bona est, et opus intentionis ipsius bonum est. Alioquin male intentionis etiam si bonum in factis opus appareat, bonum tamen iam non est, quoniam ex sua intentione aut probatur bonum, aut  reprobatur indignum. Bona est ergo intentio, que propter Deum est; mala uero, que pro terreno lucro aut uana gloria est.

227 2. Qui opus bonum bona intentione non faciunt, per hoc magis cecantur opere per quod illuminari potuerant.

3. Unusquisque bonum opus, quod agit, intentione bona agat; quoniam pro mala intentione plerumque opus bonum, quod agimus, perdimus, et minus a culpa uacamus.

[1Kb] 4. Sepe que apud hominum iudicium bona apparent, apud examen diligentissimi et acutissimi iudicis reproba deteguntur. Ideoque omnis sanctus ueretur ne forte bonum quod agit, pro aliqua animi intentione in oculis Dei reprobum sit.



CAPUT XXuIII. De sensibus carnis.


[36Kb] 1. Per sensus carnis morbus irrepit mentis. Unde et per prophetam Dominus dicit: Omnes cognationes terre ab Aquilone uenient, et ponet unusquisque solium suum in introitu portarum Ierusalem . Regna Aquilonis uitia sunt, que sedes suas in portis ponunt, quando per sensus carnis labem anime ingerunt; ideoque in ipsis portis, id est, in ipsis sensibus regnant.

 [1Kb] 2. Neque enim aliunde peccamus, nisi uidendo, audiendo, attrectando, gustando, atque tangendo. Unde et alias dicitur: Intrauit mors per fenestras nostras. Et alibi: Extranei ingrediebantur per portas eius, et super Ierusalem mittebant sortem. Extraneos quippe immundos esse spiritus, qui tanquam per portas, ita per sensus carnis animam irrepunt, et eam illecebrando deuincunt.



228 CAPUT XXIX. De sermone.

[1Kb] 1. Dum quedam parua uitiorum uerba non euitamus, in magnum lingue prolabimur crimen; et dum facta quedam non grauia libere ac sine metu committimus, ad potiora scelera et horrenda peccandi consuetudine labimur.

 [1Kb] 2. Sicut plerumque multiloquorum stultitia reprehenditur, ita rursus nimis tacentium uitia denotantur. Illi enim satis laxando linguam in leuitatis uitio defluunt, isti nimis reticendo ab utilitate torpescunt.

3. Imperiti, sicut loqui nesciunt, ita tacere non possunt. Mente enim ineruditi, ore loquaces, uerbis perstrepunt, sensu nichil dicunt.

[1Kb] 4. Sicut falsitatis crimina a proficientibus pertimescuntur, ita otiosa uerba a perfectis uiris uitantur. Nam sicut ait quidam: Sicut pro otioso uerbo ratio ponitur, ita pro sermone iniusto pena exsoluitur .

5. uani sermones in ore Christiani esse non debent. Nam sicut malos mores bona colloquia corrigunt, ita praua bonos mores corrumpunt .

 [1Kb] 6. Custodia ori ponitur , dum quisbue non se iustum, sed, quod magis uerum est, peccatorem fatetur.

[1Kb] 7. Manum super os ponit, qui bonis operibus lingue excessus operit. Manum super os ponit, qui male locutionis culpas bone actionis uelamine tegit.

[1Kb] 8. Loquens que ad Deum pertinent, nec faciens, etsi inutilis sibi est, audientibus tamen prodest.

9. Qui de sapientia se laudari affectant, loquentem  prophetam 226 attendant: ue qui sapientes estis in oculis uestris, et coram uobismetipsis prudentes .

[1Kb] 10. Recte ex sententia dicit, qui ueram sapientiam gustu interni saporis sentit. A sentiendo enim sententia dicitur. Ac per hoc arrogantes, qui sine humilitate dicunt, de sola scientia dicunt, non de sententia.

11. Ille enim sapit, qui recte et secundum Deum sapit.

[1Kb] 12. In suam dicunt contumeliam doctores, si dum sint ab eis dicta sapienter, nimium tamen eloquenter. Horret enim sapientia spumeum uerborum ambitum ac fucum mundialis eloquentie inflatis sermonibus perornatum.

[1Kb] 13. Quidam curiosi delectantur audire quoslibet  sapientes, non ut ueritatem ab eis querant, sed ut facundiam sermonis eorum agnoscant, more petarum, qui magis compositionem uerborum quam sententiam ueritatis sequuntur.

[1Kb] 14. Quadrimoda est dicendi ratio, quia preuidendum est quid, cui, quando, uel qualiter aliquid proferatur.

[1Kb] 15. Item quadrimoda est dicendi ratio, cum aut bene sentiendo quid bene profertur, aut nichil sentiendo nichil dicitur, aut parum sentiendo loquacitas sola ostentatur, aut optime sentiendo non eleganter profertur quod intelligitur.

16. Item quadripartita est loquendi ratio, qua uel bonum bene, 230 uel malum male, seu bonum male, uel malum bene profertur.

 17. Bonum quippe bene loquitur, qui ea que recta sunt, humiliter annuntiare uidetur. Malum male loquitur, qui quodlibet flagitium persuadere conatur. Bonum male loquitur, quid quodcunque rectum arroganter predicare sentitur. Malum bene loquitur, qui aliquod narrando uitium detestatur, ut ab eo homines auertantur.

[1Kb] 18. Corde bene loquitur, qui caritatem non simulat. Ore bene loquitur, qui ueritatem annuntiat.  Factis bene loquitur qui alios bonis exemplis edificat.

19. Corde male loquitur qui interius cogitationes noxias meditatur et cogitat. Lingua male loquitur qui pro eo quod male agit flagellatur, et murmurat. Factis male loquitur qui male uiuendo exemplis suis alios ad praue agendum informat.

[1Kb] 20. Semel bene loquitur  qui se penitendo redarguit. Bis bene loquitur qui bene uiuendo et alios instruit.

21. Semel male loquitur qui post uitium cito corrigitur. Bis male loquitur qui male uiuit et male docet. Item bis male loquitur qui et male cogitat, et male refert cogitata. Item bis male loquitur qui et bonum quod debuit non egit, et malum quod non  oportebat, admisit.

22. Mali mala respondent pro bonis, et aduersa pro optimis. Boni bona respondent pro malis, et prospera pro aduersis.

[1Kb] 23. Aduersus conuicium lingue fortitudo adhibenda est patientie, ut tentatio uerbi, que foris impugnat, tolerantie uirtute deuicta discedat.

24. Non omnis qui patitur probra iustus est; sed qui pro ueritate innox patitur, ille tantummodo iustus est.

25. Inter uituperationes lingue et opprobria hominum isto remedio mens iusti se corroborat, ut tanto solidius in Deum figatur interius, quanto exterius ab humanis spernitur sensibus.

26. Qui illatas sibi contumelias tranquillo animo prodit, dolorem cordis aperit, et uirus quod feruet  in animo facile reiicit.

231 27. uulnera enim mentis aperta cito exhalant, clausa nimis exulcerant.

[1Kb] 28. Qui dolorem iniurie clauso pectore tegit, quanto amplius silentio linguam premit, tanto acriorem dolorem intrinsecus nutrit. Unde et uere quidam petarum gentilium dixit: Quoque magis tegitur, tectus magis estuat ignis. Cecus enim languor uehemens est ac nimius, quia tacitum uiuit sub pectore uulnus.



CAPUT XXX. De mendacio.


[1Kb] 1. Mendaces faciunt ut nec uera dicentibus credatur. Reddit enim sepe hominem multa falsitas etiam in ueritate suspectum.

2. Sepe uera premittit, qui falsa dicturus est, ut cum primum acquisierit fidem, ad reliqua mendacia audientes credulos faciat.

3. Multis uidentur uera esse que falsa sunt, et ideo non ex Deo, sed ex suo mendacium loquuntur.

4. Nonnunquam falsitas ueriloquio adiungitur, et plerumque a ueritate incipit, qui falsa confingit.

5. Latent sepe uenena circumlita melle uerborum; et tandiu deceptor ueritatem simulat, quousque fallendo decipiat.

 [1Kb] 6. Nonnunquam peius est mendacium meditari, quam loqui, nam interdum quisque incautus solet ex precipitatione loqui mendacium; meditari autem non potest, nisi per studium. Grauius ergo ille ex studio mentiri perhibetur, quam is qui ex precipitatione sola mentitur.

[2Kb] 7. Summopere cauendum est omne mendacium, quamuis nonnunquam 232 sit aliquod mendacii genus culpe leuioris, si quisquam pro salute hominum mentiatur. Sed quia scriptum est: Os quod mentitur occidit animam , et: Perdes eos qui loquuntur mendacium ; hoc quoque mendacii genus perfecti uiri summopere fugiunt, ut nec uita cuiuslibet per eorum fallaciam defendatur, ne sue anime noceant, dum prestare aliene carni  nituntur, quanquam hoc ipsum peccati genus facillime credimus relaxari. Nam si quelibet culpa sequenti mercede purgatur, quanto magis hec facile abstergitur, quam merces ipsa comitatur?

8. Multa mentiuntur multaque fingunt homines propter hominum laudem; sicque fit ut et isti mentiendo pereant, et eos quos laudant ad uane glorie ruinam perducant.

[1Kb] 9. Sicut bene sibi conscius non metuit aliene  lingue conuicium, ita et qui laudatur ab alio non debet errorem aliene laudis attendere; sed magis unusquisque testimonium conscientie sue querat, cui plus ipse presens est, quam ille qui eum laudat.

[1Kb] 10. Opus enim suum unusquisque probet, ut ait Apostolus. Et tunc in seipso tantum quisque gloriam habebit, id est, occulte in sua conscientia, non palam in aliena lingua.

11. Perfecti, qui alta radice fundati sunt, etsi flamine laudis ac uituperationis utcunque quasi uentorum interdum curuentur impulsu, funditus tamen non deiiciuntur, sed protinus firmitate radicis ad se redeunt.

 233 12. Bona mens ad malum nec premiis, nec terroribus uincitur. Nam iniqui terrorem blanditiis miscent, ut aut oblectatione quemquam decipiant, aut terroribus frangant.

13. Qui laudatur in auditorum amore inseritur, sed si ueraciter et non ficte laudetur, hoc est, si uera sunt que de illo dicuntur.



CAPUT XXXI. De iuramento.

[1Kb] 1. Sicut mentiri non potest qui non loquitur, sic periurare non poterit qui iurare non appetit. Cauenda est igitur iuratio, nec ea utendum, nisi in sola necessitate.

[1Kb] 2. Non est contra Dei preceptum iurare, sed dum  usum iurandi facimus, periurii crimen incurrimus. Nunquam ergo iuret qui periurare timet.

[1Kb] 3. Multi, dum loquuntur, iurare semper delectantur, dum oporteat hoc tantum esse in ore: Est, est. Non, non. Amplius enim quam est, et non est, a malo est .

4. Multi, ut fallant, periurant, ut per fidem sacramenti fidem faciant uerbi sicque fallendo, dum periurant et mentiuntur, hominem incautum decipiunt.

5. Interdum et falsis lacrymis seducti decipimur, et creditur, dum plorant, quibus credendum non erat.

6. Plerumque sine iuramento loqui disponimus,  sed incredulitate eorum qui non credunt quod dicimus  iurare compellimur, talique necessitate iurandi consuetudinem facimus.

7. Sunt multi ad credendum pigri, qui non mouentur ad fidem uerbi. Grauiter autem delinquunt qui sibi loquentes iurare cogunt.

234 [1Kb] 8. Quacunque arte uerborum quisque iuret, Deus tamen, qui conscientie testis est, ita hoc accipit, sicut ille cui iuratur intelligit. Dupliciter autem reus fit qui et Dei nomen in uanum assumit, et proximum dolo capit.

[1Kb] 9. Non est conseruandum sacramentum quo malum incaute promittitur, ueluti si quispiam adultere perpetuo cum ea permanendi fidem polliceatur. Tolerabilius est enim non implere sacramentum quam permanere in stupri flagitio.

 [1Kb] 10. Iurare Dei est illa prouidentia, qua statuit non conuellere statuta. Penitentia autem Dei rerum mutatio est; non penitere autem, statuta non reuocare, ut illud: Iurauit Dominus, et non penitebit eum , id est, que iurauit non mutabit.



CAPUT XXXII. De uitiis.

1. Recedens homo a Deo statim uitiorum traditur potestati, ut dum patitur infesta uitia, reuertendo, unde ceciderat resipiscat.

2. Et si sancti toto nisu contendunt superare uitia, nec exstinguunt, quid agunt hi qui non solum non odiunt uitia, sed toto ea amore sectantur?

[1Kb] 3. Satis delicate se palpat qui uult sine labore  uitia superare, dum peccati legem, quam sibi deseruiendo uitiis fecit, sine uiolentia doloris resecare non possit.

4. Perfecte renuntiat uitio, qui occasionem euitat in perpetrando peccato. Nam si uelis tantumdem non peccare, et data occasione peccaueris, tu tibi et reus, et iudex es, quia et commissa damnas, et damnata committis. Se autem iudice reus est, qui uitia et accusat et perpetrat.

235 [1Kb] 5. Quedam uitia dum non perfecte uitantur, suos in se faciunt relabi auctores. Nam si unum uitium districte uitetur, et alia negligantur, inanis labor est. Non enim potest in unius obseruatione uirtutis fortiter perdurare, cuius alia uitia dominantur in corde.

 [1Kb] 6. Nonnunquam hominem sua uitia persequuntur,  quia nimirum qui prius uolendo ea sibi fecit socia, postea sentit etiam nolens stimulosa.

[3Kb] 7. Nonnulli non antea in errorem uitiorum labuntur, nisi prius interioris rationis perdiderint oculos, sicuti Samson non antea ab Allophylis ad erroris ligatus est machinam, nisi postquam ei sunt lumina oculorum exstincta .

8. Quidam, uegetante mentis ratione, uitiorum superantur incursu, sicque deinde intentionem bonorum operum perdunt. Sicut rex Babylonis in oculis Sedecie prius filios ipsius interfecit, et sic postea oculos eius euulsit, ac per hoc post malorum operum consuetudinem et interemptionem bonorum, perit quorumdam et ratio.



CAPUT XXXIII. Quod ex uitiis uitia, et ex uirtutibus uirtutes oriuntur.


[1Kb] 1. Sic gignuntur ex peccato peccata, ut dum non euitantur parua, incidatur in maximis, et dum defenduntur admissa, nec lamentantur, ex flagitio ad superbiam itur. Unde fit ut duplicati sit criminis reus qui et admittit scelera per uoluntatem, et defendit ea per contumacie tumorem.

2. Sic uitio uitium gignitur, sicut uirtus uirtute concipitur. Ex uitio enim gignitur uitium. Sicuti Dauid qui, dum non euitat adulterium, perpetrauit et homicidium .

3. Item uirtus uirtute concipitur, sicut per uirtutem euangelice predicationis 236 uirtutem martyrii apostoli meruerunt.

 [1Kb] 4. In cordibus seculariter uiuentium inuicem sibi succedunt uitia, ut dum unum abierit, succedat aliud, iuxta Ielis prophete testimonium, qui ait: Residuum eruce comedit locusta, et residuum locuste comedit bruchus, et residuum bruchi comedit rubigo . Per id ergo ista sub uitiorum allegoria colliguntur, quia sequitur: Expergiscimini, ebrii, et flete.

5. Aliquando utiliter peccatur in minimis uitiis, ut maiora utilius caueantur. Lege Paulum apostolum minora permittentem peccata, ne maiora perpetrentur. ueraciter autem sanantur uitia que uirtutibus, non uitiis, excluduntur. Quorumdam autem quedam latentia uitia tunc apparent, quando ab aliis uitiis desinunt.



CAPUT XXXIu. De male usis uirtutibus.


1. Interdum et male use uirtutes ex se uitia gignunt:  quod fit per immoderatum animi appetitum, cui non sufficit donum quod meruit, nisi inde aut laudes aut lucra damnanda quesierit.

[1Kb] 2. Interdum uirtutes uitia gignunt, dum aliquando pro tempore opportuno minime relaxantur. Sicque fit, ut que congruo loco uirtutes sunt, incongruo uitia deputentur, ueluti si pro fratris aduentu canonicum non soluatur ieiunium.

[1Kb] 3. uirtutum igitur discretionem a Paulo apostolo sume, qui ad tempus egit, quod agendum esse omnino prohibuit.

[1Kb] 4. Item quedam uirtutes, dum discretioni non seruiunt, in uitia transeunt. Nam sepe iustitia, dum suum modum excedit, crudelitatis seuitiam gignit; et nimia pietas dissolutionem discipline parturit, et  zeli studium, dum plus est quam oportet, in iracundie uitium transit, et multa mansuetudo torporis segnitiem gignit.

237 5. Prudentis autem uiri discretio solerter prospicit, ne bonum intemperanter agat, et de uirtute in uitium transeat

6. Item apud quosdam ex uirtute uitium gignitur, dum quisque de castitatis et abstinentie meritis gloriatur. Nam et qui eleemosynam uane glorie causa impertit, ex uirtute uitium facit. Sed et is qui de sapientia arrogantiam habet, et qui pro iustitia premium appetit, et qui aliquod donum Dei quod meruit in suam laudem conuertit, aut in malos usus assumit, procul dubio uirtutem in uitium transfert.

7. Homines de uirtutibus uitia nutriunt, ex quibus  pereant. Iterum Deus arte potentissima ex nostro uitio uirtutes format, quibus nos ab iniquitate reformet.



CAPUT XXXu. De simulatis uirtutibus.

[1Kb] 1. Quedam uitia species uirtutum preferunt, ideoque perniciosius suos sectatores decipiunt, quia se sub uelamine uirtutum tegunt. Nam uitia, que statim uirtutibus contraria apparent, cito, dum palam uenerint, emendantur, propter quod sequaces eorum de talibus criminibus erubescunt.

[1Kb] 2. Carnales autem plerumque per insensualitatem mentis non agnoscunt uitium esse culpabile, quod dignum uidetur damnatione.

[1Kb] 3. Item quedam uitia species uirtutum esse uidentur,  sed tamen uirtutes non sunt. Nam interdum sub pretextu iustitie crudelitas agitur, et putatur esse uirtus quod nimirum est uitium, sicut et remissa  segnities mansuetudo esse creditur, et quod agit torpens negligentia putatur agere indulgentia pietatis. Nonnunquam etiam uirtutem largitatis imitatur uitium prodige effusionis, et uirtutem parcitatis tristis tenacitas imitatur, et uitium pertinacie absconditur sub uirtute constantie. Item timor sub specie obedientie occultatur, et dicitur uirtus humilitatis, quod tamen uitium est timoris. Sed et procacitas uocis pro ueritatis libertate accipitur, et uitium pigritie quietis 238 uirtutem imitatur. Porro uitium inquietudinis uirtutem se uult uocari sollicitudinis, et precipitationis facilitas feruor boni studii creditur, et bene agendi tarditas consilii mora esse uidetur, dum tamen ista sit uirtus, illa uitium. Tali igitur exemplo uitia species uirtutum imitantur; et  inde se nonnulli esse iustos confidunt, unde maxime reprobantur.

[1Kb] 4. Aptum exemplum uitiorum de latronis specie sumitur. Nam sicut ex insidiis latro prodit, seque iter agentibus iungit, fingens se socium, donec decipiat improuisum, et dum subito eruperit, ad exitium latro manifestus ostenditur: ita se miscent interdum periculose uirtutibus uitia, quousque omnem boni operis efficaciam in suis usibus rapiant, et anima que sibi erat placens de uirtutibus deceptam se conspiciat uitiis damnabilibus.



CAPUT XXXuI. De appetitu uirtutum.

1. Ad uirtutes difficile consurgimus, ad uitia sine labore dilabimur. Ista enim prona, illa ardua sunt.  Grandes enim sudores perpetimur ut ad celum conscendere ualeamus.

[1Kb] 2. Quemadmodum ad uirtutum tendentes culmen, non a summis inchoant, sed a modicis, ut sensim ad altiora pertingant, ita et qui dilabuntur ad uitia, non statim a magnis criminibus incipiunt, sed a modicis assuescunt, et sic in maximis proruunt.

3. Sicut paulatim homo a minimis uitiis in maximis proruit, ita a modicis uirtutibus gradatim ad ea que sunt excelsa contendit.

4. Qui autem inordinate uirtutes comprehendere nititur, cito periclitatur. Hec est causa in rerum natura, ut quecunque uelociter ad profectum tendunt, sine dubio celeriter finiantur; sicut herbe, que tanto festinius pereunt, quanto celerius crescunt. At uero  contra arbores alta radice fundate ideo perdurant diutius, quia gradatim ad profectum perueniunt.

5. Nihil prodest, admisto malo, agere aliquod bonum; sed prius est cohibendum a malo, deinde exercendum bonum. Hoc enim indicat propheta, cum dicit: Quiescite agere peruerse, discite bene facere .

239 6. Prius uitia exstirpanda sunt in homine, deinde inserende uirtutes. Nam coherere et coniungi non potest ueritas cum mendacio, pudor cum petulantia,  fides cum perfidio, castitas cum luxuria.

7. Quedam sunt summe uirtutes, quedam uero medie. Fides, spes et caritas summe uirtutes sunt. Nam a quibus habentur, utique ueraciter habentur. Alie uero uirtutes medie sunt, quia et ad utilitatem et ad perniciem possunt haberi, si de his arroganter quisque tumuerit, utpote doctrina, ieiunium, castitas, scientia, siue temporales diuitie, de quibus scilicet et bene operari possumus, et male.

8. Quisquis ex deteriore iam melior esse cepit, caueat de acceptis extolli uirtutibus, ne grauius per uirtutes corruat, quam prius ex lapsu uitiorum iacebat.

9. Quem Deus iustificat, ne iterum se de uirtutibus erigat, quedam illi uirtutum dona tribuit, quedam  retrahit, ut dum mens de hoc quod habet erigitur, iterum de hoc quod nequaquam habere cognoscitur humilietur.

10. Quisquis dono celestis gratie inspiratus ad uirtutes erigitur, si forte moderantis Dei manu aliqua aduersitate reprimitur, ne de acceptis uirtutibus attollatur, frangi non debet, quia et hoc ipsum, quod plagis humiliatur, equanimiter ferre procul dubio uirtutis est magne.



CAPUT XXXuII. De pugna uirtutum aduersus uitia.

[1Kb] 1. Tunc se uiri sancti ueracius a uitiorum colluuione detergunt, dum ab eis contra singula uitia uirtutes singule opponuntur. Interdum uitia cum uirtutibus ad utilitatem confligunt, ut ipso certamine  uel mens exerceatur, uel ab elatione conuersus animus restringatur.

2. Aduersus impetus uitiorum contrariis uirtutibus est pugnandum. Contra luxuriam enim cordis est adhibenda munditia, contra odium 240 dilectio preparanda, contra iracundiam patientia proponenda est. Porro contra timorem fiducie adhibenda est uirtus, contra torporem zeli prelium; tristitie quoque gaudium, accidie fortitudo, auaritie largitas, superbie humilitas opponenda est. Sicque singule uirtutes nascentia contra se uitia reprimunt, ac tentationum motus uirtute diuine caritatis exstinguunt.

3. Libidinem abstinentia domat. Nam quantum corpus inedia frangitur, tantum mens ab illicito appetitu reuocatur.

 4. Aduersus iram tolerantia dimicat; ira autem semetipsam necat, sustinendo autem patientia uictoriam portat.

5. Tristitie merorem spes eterni gaudii superat; et quem turbata mens de exterioribus afficit, dulcedo interioris tranquillitatis lenit.

6. Aduersus inuidiam preparetur caritas, et aduersus ire incendia mansuetudinis adhibeatur tranquillitas.

7. Superbiam autem diaboli imitantur superbi,  aduersus quam opponitur humilitas Christi, qua humiliantur elati.

[1Kb] 8. Principalium septem uitiorum regina et mater superbia est, eademque septem principalia multa de se parturiunt uitia, que ita sibimet quadam cognatione iunguntur, ut ex altero alterum oriatur.

9. Sicut princeps septem uitiorum superbia nos eorum potestatibus subdit, ita Christus septiformi gratia plenus a dominatu uitiorum nos eruit; et quos illa addicit septemplici uitio, iste liberat septiformis gratie dono.



CAPUT XXXuIII. De superbia.

[1Kb] 1. Omni uitio deteriorem esse superbiam, seu propter quod a summis personis et primis assumitur,  seu quod de opere iustitie et uirtutis exoritur, minusque culpa eius sentitur. Luxuria uero carnis 241 ideo notabilis omnibus est, quoniam statim per se turpis est. Et tamen, pensante Deo, superbia minor est. Sed qui detinetur superbia, et non sentit, labitur in carnis luxuria: ut per hanc humiliatus, et a confusione surgat et a superbia.

2. Omnis peccans superbus est, eo quod faciendo uetita contemptui habeat diuina precepta. Recte ergo initium omnis peccati superbia , quia nisi precesserit mandatorum Dei inobedientia, transgressionis non sequitur culpa.

[1Kb] 3. Omnis superbia tanto in imo iacet, quanto in altum se erigit; tantoque profundius labitur, quanto excelsius eleuatur. Qui enim per propriam superbiam  attollitur, per Dei iustitiam inclinatur.

[1Kb] 4. Qui inflantur superbia, uento pascuntur. Unde et propheta: Omnes, inquit, pastores tuos pascit uentus , hoc est, superbie spiritus.

5. Qui de suis uirtutibus superbiunt, ex ipsis iudicandi sunt operibus quibus pro uirtutibus utuntur, quia rem bonam non bona uoluntate faciunt. Nam reuera sine humilitate uirtus quelibet, et sine caritate in uitio deputatur.

6. Merito superbie diabolus a superna beatitudine corruit. Qui ergo de uirtutibus attolluntur, diabolum imitantur; et exinde grauius corruunt, quia de excelso labuntur.

7. Superbia, sicut origo est omnium criminum, ita ruina cunctarum uirtutum. Ipsa est enim in peccato  prima, ipsa in conflictu postrema. Hec enim aut in exordio mentem per peccatum prosternit, aut nouissime de uirtutibus deiicit. Inde et omnium peccatorum est maxima, quia tam per uirtutes quam  per uitia humanam mentem exterminat.

8. Ibi cadere superbiam, ubi et nasci, ut non sit superbis aliud culpa, aliud pena, sed ipsa culpa sit illis et pena.

242 9. De superbia nasci arrogantiam, non de arrogantia nasci superbiam. Nam nisi precesserit occulta elatio mentis, non sequitur aperta iactantia laudis. Ita ergo in culpa preponitur superbia arrogantie, sicut prefertur origine.

10. Plerumque ad elationis emendationem prouidentia Dei aliquo casu nonnulli cadunt, pro quo lapsu reprehensi a semetipsis humiliter sapiunt, et de muneribus Dei laudari non appetunt, sed laudant Deum, a quo acceperunt, unde laudari se uolunt.

11. Utilius est arroganti in quocunque uitio labi,  et humilem post casum Deo fieri, quam per elationem superbire, grauioremque ruine damnationem per superbiam sumere.



CAPUT XXXIX. De fornicatione.

[1Kb] 1. Ex culpa superbie plerumque in abominandam carnis immunditiam itur. Nam alterum pendet ex altero; sed sicut per superbiam mentis itur in prostitutionem libidinis, ita per humilitatem mentis salua fit castitas carnis. Deus autem nonnunquam deiicit occultam mentis superbiam per carnis manifestam ruinam.

[1Kb] 2. Libidinis nasci immunditiam de animi occulta constat superbia, exemplo primi hominis, qui mox ut per superbiam contra Deum tumuit, statim carnis  libidinem sensit, et pudenda operuit. Quapropter unusquisque sue deputet culpe quod cecidit, quoties libidine uincitur, quia nisi precessisset latens superbia, non sequeretur libidinis manifesta ruina.

[1Kb] 3. Nonnunquam gemino uitio Christianus a diabolo appetitur, et occulto per elationem, et publico per libidinem. Sed dum euitat quis libidinem, cadit in elationem. Item dum incaute declinat elationem, cadit segniter in libidinem; sicque ex occulto uitio elationis itur in apertum libidinis, et de aperto libidinis, itur in occultum elationis. Sed Dei seruus discrete utrumque pensans, sic cauet libidinem, ut non incurrat elationem; et sic premit elationem, ut non resoluat animum ad libidinem.

 243 4. Luxuriosis atque superbis demones plus fautores existunt, dumque in ceteris uitiis spiritus maligni deseruiant, his tamen maiori familiaritate iunguntur, eisque amplius iuxta desiderium famulantur.

 [1Kb] 5. Principaliter his duobus uitiis diabolus humano generi dominatur, id est, superbia mentis et luxuria carnis. Unde et Dominus in Iob loquitur de diabolo dicens: Sub umbra dormit in secreto calami in locis humentibus . Per calamum enim inanis superbia, per loca uero humecta carnis demonstratur luxuria. Per hec enim duo uitia diabolus humanum possidet genus, uel dum mentem in superbiam erigit, uel dum per luxuriam carnem corrumpit.

6. Multi luxurie subditi sunt, et contumaci superbia de ipso luxurie opere gloriantur; et inde magis elati sunt, unde humiliari debuerant.

[1Kb] 7. Ad comparationem mali fit deterius, quando non solum flagitia committuntur, sed etiam de ipsis flagitiis uanitate laudis perditi extolluntur, sicut  scriptum est: Laudatur peccator in desideriis anime sue . Quid enim peius quam in flagitiis miseros gaudere, de quibus iam debent copiosius plorare?

8. Libido tunc magis queritur, dum uidetur. Nam sicut quidam sapiens ait: Prima fornicationis oculorum tela sunt, secunda uerborum. Sed qui non capitur oculis, potest uerbis resistere. Sufficit natura, ubi adhuc liber affectus est.

9. Qui delectationem libidinose refrenat suggestionis, non transit ad consensum libidinis. Cito enim resistit operi, qui titillanti se non accommodat delectationi.

10. Durius impugnatur qui usque ad consensionem, etsi non usque ad perpetrationem tentatur,  quam is qui sola suggestione pro conditione carnis tentamentis sollicitatur.

[1Kb] 11. Stimuli carnis, qui in Paulo, excitante Satane angelo, inerant , ex lege peccati erant, qui in membris hominum de necessitate libidinis 244 habitant. Quam reluctantem, dum in se expugnat, perficitur, et de infirmitate libidinose titillationis uirtutem suscipit gloriosi certaminis.

12. Seruis Dei multa certamina de sua carne mouentur; nam quamuis in amore Dei eorum sit inconcussa intentio, mens tamen in carne, quam exterius gestat, interna prelia tolerat. Deus autem, qui hec ad probationem permittit, gratia protegente, suos non deserit.

13. Ideo nonnunquam electi lapsu carnali corruunt,  ut a uitio superbie, qua de uirtutibus tument, sanentur; et qui de uirtutum affectibus existunt superbi, ut cadant, carnis uitio humilientur, ut surgant.

[46Kb] 14. Antequam perficiatur adulterium in opere, iam adulterium exstat in cogitatione. Ex corde enim  primum fornicationes sunt auferende, et non prorumpent in opere. Hinc est quod per prophetam dicitur: Accingite lumbos uestros super ubera uestra ; hoc est, in corde libidines resecate, que ad lumbos pertinent. Nam cor super ubera est, non in lumbis.

15. Libidinis immoderata licentia nescit habere modum. Nam dum se uitiosus animus in explenda fornicatione, carne luxuriante, laxauerit, nichilominus ad alia nefanda scelera suadentibus demonibus transit; dumque immoderate metas pudoris excesserit, crimen criminibus adiicit, paulatimque ad deteriora procedit.

16. Non ita suauis est amantium, imo amentium, inexperta carnis libido, sicut experta; nec ita delectat  fornicatio, dum primum committitur, nam repetita maiorem delectationem ingerit. Iam uero si in usum uenerit, tanto perditis dulcior fit, ut superare difficile sit. Unde et sepe ex consuetudine delinquendi quasi captiui ad peccandum cum quadam uiolentia trahimur, sensusque nostros contra rectam uoluntatem in nobis rebellare sentimus.

17. Si plus oblectat mentem delectatio fornicationis quam amor castitatis, adhuc in homine peccatum regnat. Certe si amplius delectat pulchritudo intime castitatis, iam non regnat peccatum, sed regnat iustitia. Nam non solum de commissa fornicatione 245 peccatum regnat in homine; sed si adhuc delectatur, atque animum teneat, procul dubio regnat.

 18. Fornicatio carnis adulterium est, fornicatio anime seruitus idolorum est. Est autem et spiritualis fornicatio, secundum quod Dominus ait: Qui uiderit mulierem ad concupiscendam eam, iam mechatus est eam in corde suo .

[1Kb] 19. Omnis immunda pollutio fornicatio dicitur, quamuis quisque diuersa turpitudinis uoluptate prostituatur. Ex delectatione enim fornicandi uaria gignuntur flagitia, quibus regnum Dei clauditur, et homo a Deo separatur.

20. Inter cetera septem uitia fornicatio maximi est sceleris, quia per carnis immunditiam templum Dei uiolat, et tollens membra Christi, facit membra meretricis.

21. Magis per carnis luxuriam humanum genus  subditur diabolo, quam per cetera uitia. Cum enim ille uariis tentamentis illectos homines conetur peruertere, magis tamen mechandi desiderium suggerit, quia utrumque sexum in hoc uitio amplius egrotare intendit.

 22. Demones scientes pulchritudinem esse anime castitatem, et per hanc hominem angelicis meritis, e quibus illi lapsi sunt, cequari, liuore perculsi inuidie, iniiciunt per sensus corporis opus desideriumque libidinis, quatenus a celestibus deorsum deiectam animam pertrahant, secumque quos uicerint gloriantes ad tartara ducant.

23. Quando impulsu demonum mens ad delectationem fornicationis impellitur, diuini iudicii metus et eterni tormenta incendii ante oculos proponantur, quia nimirum omnis pena grauioris supplicii formidine superatur. Sicut enim clauus clauum expellit, ita sepe recordatio ardoris gehenne ardorem remouet luxurie.

24. Quidam in iuuentute luxuriose uiuentes, in  senectute continentes fieri delectantur, et tunc eligunt seruire castitati, quando eos libido seruos habere contemnit.

25. Nequaquam in senectute continentes uocandi sunt, qui in iuuentute luxuriose uixerunt. Tales non habent premium, quia laboris certamen non habuerunt. Eos enim exspectat gloria, in quibus fuerint laboriosa certamina.



246 CAPUT XL. De continentia.

[1Kb] 1. A Deo datur continentia; sed petite, inquit, et accipietis . Tunc autem tribuitur, quando Deus gemitu interno pulsatur.

[1Kb] 2. Prelatam uirginitatem esse nuptiis. Illud enim  bonum, hoc optimum. Coniugium concessum est , uirginitas admonita tantum, non iussa. Sed ideo tantum admonita, quia nimis excelsa.

[1Kb] 3. Geminum est bonum uirginitas, quia et in hoc mundo sollicitudinem seculi amittit, et in futuro eternum castitatis premium percipit.

[1Kb] 4. uirgines feliciores sunt in uita eterna, Isaia testante: Hec dicit Dominus eunuchis: »Dabo eis in domo mea, et in muris meis locum; et nomen melius a filiis et filiabus, nomen sempiternum dabo eis, quod non peribit« . Nec dubium quod qui casti perseuerant, et uirgines, angelis Dei efficiuntur equales.

[1Kb] 5. Amanda est pulchritudo castitatis, cuius degustata  delectatio dulcior inuenitur quam carnis. Castitas enim fructus suauitatis est, et pulchritudo inuiolata sanctorum. Castitas securitas mentis, sanitas corporis; unde et aliquos gentilium gymnicos  perpetuam ueneris abstinentiam exercuisse, ne uirtutem libidine frangerent. Luxuriosa namque uita carnem cito debilitat, fractamque celeriter ducit ad senectutem.

6. Omne peccatum per penitentiam recipit uulneris sanitatem; uirginitas autem, si labitur, nullatenus reparatur. Nam quamuis penitendo 247 uenie fructum percipiat, incorruptionem tamen nullatenus recipit pristinam.

[1Kb] 7. uirgo carne, non mente, nullum premium habet in repromissione. Unde et insipientibus uirginibus  Saluator in iudicio ueniens, dicit: Amen, dico uobis, nescio uos . Ubi enim iudicans mentem corruptam inuenerit, carnis procul dubio incorruptionem damnabit.

8. Nihil prodest incorruptio carnis, ubi non est integritas mentis. Nihilque ualet mundum esse corpore eum qui pollutus est mente.

9. Multi sunt reproborum, qui carnalis corruptele contagium nesciunt; qui sicut infecundi sunt corpore, ita steriles manent mente, operisque boni fecunditate; qui recte de uirginitate gauderent, si aliis prauis operibus non inseruirent.

10. Quisque continentiam profitetur et ab aliis terrenis desideriis non subtrahitur, quamuis hunc luxuria carnis non polluat, diuersa tamen mundane  conuersationis operatio maculat.

[1Kb] 11. uirgines de suis meritis gloriantes hypocritis comparantur, qui gloriam boni operis foris appetunt, quam intra conscientiam humiles habere debuerunt. Tales igitur ad promissa celestia non perueniunt, quia ipsi sibi uirginitatis premium per elationis uitium auferunt. Hoc est enim in Euangelio non habere uirgines in uasis oleum, id est, non seruare intra conscientiam boni operis testimonium, sed in facie gloriari apud homines, non in corde apud Deum.

[5Kb] 12. Ruina adulterii excipitur destina matrimonii; meliusque est 248 uxorem ducere quam per libidinis ardorem perire.

 13. Quosdam coniugale decus non pro gignendis filiis delectat, sed hoc pro turbulenta carnis et libidinosa consuetudine appetunt, sicque bono male utuntur.

[1Kb] 14. uitia per se mala sunt, coniugia uero et potestates per se quidem bona sunt; per ea uero que circa ea sunt, mala existunt. Coniugia enim per id mala sunt, per quod dicit Apostolus: 249 Qui autem cum uxore est cogitat que mundi sunt . Et: Propter fornicationem unusquisque suam uxorem habeat . Sic et potestates per elationem, per oppressionem, per iustitie quoque preuaricationem male existunt. Nocent enim diuitie, nocent et potestates, sed per id, quod eis iuxta ponitur, non per se; exemplo itineris recti, iuxta  quod spine nascuntur, que surgentes a latere nocent eis qui recto itinere gradiuntur.



CAPUT XLI. De cupiditate.

1. Non posse quempiam spiritualia bella suscipere, nisi prius carnis edomuerit cupiditates.

[1Kb] 2. Non potest ad contemplandum Deum mens esse libera, que desideriis huius mundi et cupiditatibus inhiat. Neque enim alta conspicere poterit oculus quem puluis claudit.

[1Kb] 3. Omni peccato peior est auaritia et amor pecuniarum. Unde et per Salomonem dicitur: Nihil est scelestius quam amare pecuniam ; hic enim animam suam uenalem facit, quoniam in uita sua proiecit intima sua.

 4. Cupiditas omnium criminum mater est. Unde et Apostolus ait: Radix omnium malorum cupiditas est; quam quidam appetentes errauerunt a fide . Si ergo succiditur radix criminum, non pullulant cetere soboles peccatorum.

[1Kb] 5. Multi causa cupiditatis terrene etiam ipsam fidem renuntiauerunt. Cupiditas enim Christum uendidit. Nam et plerisque tantum in rebus alienis est desiderium, ut etiam homicidium perpetrare nouereantur, sicut Achab, qui appetitum cupiditatis sue sanguinis expleuit effusione .

[1Kb] 6. Sepe iniqui mala que concupiscunt assequuntur, quatenus de affectu mali desiderii fortius puniantur. Electos autem suos Deus non dimittit ire in desideriorum malorum perfectionem, 250 sed in  dolorem mentem conuertit eorum, pro eo quod in seculo nequiter appetunt, ut hac experientia resipiscant reuerti ad Deum, quod his mente recesserunt. Deum ergo sibi propitium nouerit aduersari, qui quod temporaliter concupiscit non permittitur adimplere. Secreto autem Dei iudicio fieri creditur ut durius pereant hi quorum cupiditatem effectus statim sequitur actionis.

[1Kb] 7. Nunquam satiari nouit cupiditas. Semper enim auarus eget; quantoque magis acquirit, tanto amplius querit; nec solum desiderio augendi excruciatur, sed etiam amittendi metu afficitur.

8. Inopes nascimur in hac uita, inopes recessuri sumus a uita. Si bona mundi huius peritura credimus, cur peritura tanto amore cupimus?

 [1Kb] 9. Plerique potentes tanta cupiditatis rabie inflammantur, ut de confiniis suis pauperes excludant, nec habitare permittant. Quibus recte per Prophetam dicitur: ue qui coniungitis domum ad domum, et agrum agro copulatis usque ad terminum loci. Nunquid soli uos habitabitis in medio terre ? Tales quippe homines infernum, id est, diabolum rapere ad perditionem idem propheta sequenter annuntiat, dicens: Propterea dilatauit infernus animam suam, et aperuit os suum absque ullo termino, et descendent fortes eius, et sublimes, gloriosique eius ad eum. Nec mirum, quod morientes inferni ignibus deputentur, qui uiuentes flammam cupiditatis sue minime exstinxerunt.

10. Qui desiderio cupiditatis exestuant, flatu diabolice  inspirationis uruntur. Accendit enim mentem Eue superbia, ut de ligno uetito manducaret. Accendit Cain mentem inuidia, ut fratrem occideret . Accendit Salomonem luxurie facibus, ut per amorem libidinis idola adoraret. Accendit Achab cupiditate, ut homicidium auaritie annecteret . His ergo inspirationibus diabolus corda nominum occultis deprauat cupiditatibus.



251 CAPUT XLII. De gula.

1. Prima concupiscentie suggestio panis est, cui si minime ceditur, diuersa edacitatis desideria comprimuntur. Unde et Daniel: Panem, inquit, desiderii non comedi , hoc est, eius concupiscentiam non impleui.

 [1Kb] 2. Prima est luxurie materies saturitas panis. Unde et propheta Sodomam de panis satietate accusat, dicens: Hec fuit iniquitas Sodomorum, superbia, saturitas panis, et abundantia . Panem quippe Sodomite immoderate sumentes, in turpitudinem defluxere flagitiorum, atque inde meruerunt, comitante superbia, celestibus aduri incendiis, ex quo modum non tenuerunt edacitatis.

[1Kb] 3. Utile est cauere gulam ciborumque concupiscentiam. Quid enim tam noxium quam ut animus seruiat uentri et esce, que sunt destruenda, testante  Apostolo, ac dicente: Deus autem et hunc, et hanc destruet ?

4. Proxima est uentri libido, sicut loco, ita uitio. Ubi enim uentris cura, ibi et eorum que circa uentrem sunt proxima. In ordine namque membrorum genitalia uentri iunguntur. Dumque unum ex his immoderate reficitur, aliud ad luxuriam excitatur.

[1Kb] 5. Non ad luxuriam, uel ad satietatem, sed tantummodo, ut corpus sustentetur, epulis est utendum. Nam, ut philosophi disserunt, cibos inuentos esse ut contineant animam, non ut corrumpant.

[155Kb] 6. Qui nimium cibis utuntur, quanto magis uentrem pascunt, 252 tanto amplius sensum mentis obtundunt. Nam Greci dixerunt ex crasso uentre subtilem sensum gigni non posse. Nam gule saturitas  nimia aciem mentis obtundit, ingeniumque euanescere facit.

[1Kb] 7. Libidinis ignes ciborum fomentis increscunt; corpus autem quod abstinentia frangit, tentatio non exurit. Unde et tres pueros abstinentes flamma Babylonii incendii, etsi tetigit, non combussit, quia nimirum etsi desideriorum carnalium ignis abstinentium mentes inflammat, usque ad consensum tamen concupiscentie uel operis non exurit.

[1Kb] 8. Cui abundantia est epularum, ardentis diuitis intendat supplicium, cuius tanta in inferno inter ignes erat inopia, quanta hic epularum fuerat copia. In hoc enim seculo esurire et sitire noluit, propterea illic inter flammas sitiens, stillam aque quesiuit, nec meruit.

 9. Considerandum quam uehementer arguatur comessatio, et sumptuosa conuiuia. Nam per prophetam comminatur Dominus se non hanc relaxare iniquitatem his qui eam libenter ambiunt. Dicit enim per Isaiam: »Ecce gaudium et letitia occidere uitulos, et iugulare arietes, comedere carnes et bibere uinum. Si dimittetur iniquitas hec uobis, donec moriamini .

[1Kb] 10. Sicut omnes carnales cupiditates abstinentia resecantur, ita omnes anime uirtutes edacitatis uitio destruuntur. Inde est quod et princeps coquorum  muros Ierusalem subuertit, quia et uenter, cui seruitur a coquis, uirtutes anime destruit. Neque enim posse quempiam uirtutum perfectionem attingere, nisi prius uentris edomuerit ingluuiem.

11. Nemo potest dominari ceteris uitiis, nisi prius ingluuiem uentris restrinxerit. Nec quisquam facile poterit a semetipso spiritus 253 immundos expellere, nisi per abstinentiam gule. Tunc enim hostes qui extra nos sunt a nobis fortius superantur, quando prius que intra nos sunt uitia exstinguuntur. Nam frustra foris agit bellum, qui intus habet periculum.

[1Kb] 12. Non qualitatem ciborum, sed eorum cupiditatem cauendam. Nam sepe accuratius preparata sine gule concupiscentia degustantur, et sepe abiecta et uilia edendi cupiditate sumuntur. Sicque fit ut non  sit in culpa ciborum qualitas, sed illud reputetur in uitium, quod cum desiderio degustatur.

[1Kb] 13. Quatuor sunt genera distinctionum in gule appetitu, id est: quid, quando, quantum, et quomodo appetatur. Quid ad rem ipsam pertinet que appetitur. Quando, si ante legitimum tempus quid appetatur. Quantum uero ad immoderationem refertur. Quomodo ad impatientiam festinationis ascribitur.

[1Kb] 14. Nullus homini tam importunus exactor est quam uenter, qui quotidianam refectionem quotidiana famis exactione adimplet. Cum ceteris enim uitiis etsi interdum nascimur, interdum tamen cum eis non morimur; cum isto autem et nascimur, cum isto et morimur.

[1Kb] 15. Plerumque uoluptas uescendi ita sub obtentu  necessitatis subrepit, ut dum putatur seruiri necessitati, uoluptatis desiderio seruiatur; nec facile discernitur utrum quod accipitur, gule, an indigentie deputetur.



254 CAPUT XLIII. De ebrietate.

[1Kb] 1. Esca crapulam, potus ebrietatem generat. Ebrietas autem perturbationem gignit mentis, furorem cordis, flammam libidinis.

 [1Kb] 2. Ebrietas ita mentem alienat, ut ubi sit nesciat. Unde etiam et malum non sentitur quod per ebrietatem committitur. uerum est quod iuxta prophetam dicitur: Fornicatio et ebrietas auferunt cor . Fornicatio enim, sicut in Salomone , infatuat sapientem. Ebrietas, sicut in Lot , sensum rationis captiuat. Unde et in Prouerbiis: Potentes, inquit, iracundi sunt, uinum non bibant, ne cum biberint, obliuiscantur sapientiam .

3. Plerisque laus est multum bibere uinum, et non inebriari. Audiant hi aduersum se dicentem prophetam: ue qui potentes estis ad bibendum uinum, et uiri fortes ad miscendam ebrietatem .

[60Kb] 4. uino multo deditos, et luxuriose uiuentes Isaias  sic arguit, dicens: ue qui consurgitis mane ad ebrietatem sectandam, et potandum usque ad uesperum, ut uino estuetis . De talibus et alio loco dicitur: ue tibi, ciuitas cuius rex iuuenis est, et cuius principes mane comedunt .

5. Multi enim a mane usque ad solis occubitum ebrietati et 255 gule uoluptatibus seruiunt, nec intelligunt cur nati sunt; sed, consuetudine belluina detenti, luxurie tantum tota die epulisque inseruiunt.

6. Clamat Iel propheta his qui ebrietati deseruiunt, dicens: Expergiscimini, ebrii; et flete, et ululate, omnes qui bibitis uinum in dulcedine . Quo testimonio non ait tantum: Flete, omnes qui bibitis uinum, ut bibere omnino non liceat; sed adiecit,  in dulcedine, quod ad uoluptuosam pertinet et prodigam effusionem. Nam quantum satis est necessitati, edocet Timotheum bibere Apostolus, dicens: uino modico utere.

[1Kb] 7. Non solum ex uino inebriantur homines, sed etiam ex ceteris potandi generibus, que uario modo conficiuntur. Unde et Nazareis, qui se sanctificabant Domino, preceptum est uinum et siceram non bibere. Utraque enim statum mentis euertunt, et ebrios faciunt;  luxuriam quoque carnis utraque equaliter gignunt.

8. Quidam continentes, sicut panem cum pondere edunt, ita et aquam cum mensura sumunt, asserentes ad castimoniam carnis etiam aque abstinentiam conuenire.



CAPUT XLIu. De abstinentia.

1. Hoc est perfectum et rationabile ieiunium, quando noster homo exterior ieiunat, interior orat. Facilius per ieiunium oratio penetrat celum. Tunc enim homo, spiritualis effectus, angelis coniungitur, Deoque liberius copulatur.

[1Kb] 2. Per ieiunium etiam occulta mysteriorum celestium reuelantur, diuinique sacramenti arcana panduntur.  Sic namque Daniel, angelo reuelante, mysteriorum sacramenta cognoscere meruit . Hec enim uirtus et angelorum manifestationes, et eorum annuntiationes ostendit.

3. Ieiunia fortia tela sunt aduersus tentamenta demoniorum. Cito enim per abstinentiam deuincuntur. Unde etiam Dominus et Saluator noster eorum incursus ieiuniis et orationibus premonet superare, 256 dicens: Hoc genus non eiicitur nisi per orationem et ieiunium . Immundi enim spiritus ibi se magis iniiciunt ubi plus uiderint escam et potum.

[1Kb] 4. Sancti, quandiu in huius seculi uita habitant, desiderio superni roris corpus suum aridum portant. Unde et psalmus: Sitiuit, inquit, in te anima mea,  quam multipliciter et caro mea . Caro enim tunc Deum sitit, quando per ieiunium abstinet, et arescit. Abstinentia et uiuificat, et occidit: uiuificat animam, corpus necat.

[1Kb] 5. Sepe abstinentia simulate agitur, ieiuniaque per hypocrisim exercentur. Quidam enim mira inedia corpus suum laniant, exterminantes, sicut ait Euangelium, facies suas, ut appareant hominibus ieiunantes . Ore namque pallescunt, corpore atteruntur, cordis alta suspiria ducunt. Ante mortem quoque mortiferis se suppliciis tradunt; tantumque miseri laboris exercitium, non pro Dei amore, sed pro sola humane laudis admiratione sectantur.

6. Quidam incredibiliter abstinent, ut hominibus  curiosis sancti appareant; sed hoc bonum abstinentie talibus non est uirtus reputanda, sed uitium, quia bono male utuntur.

[1Kb] 7. Ieiunium et eleemosyna in abscondito esse  amant, ut solus Deus, qui inspicit omnia, meritum operum bonorum rependat. Nam qui ea sub populari manifestatione faciunt, nequaquam a Deo iustificantur, quia iuxta sermonem euangelicum mercedem suam ab hominibus receperunt .

[1Kb] 8. Ieiunia cum bonis operibus Deo acceptabilia sunt. Qui autem a cibis abstinent, et praue agunt, demones imitantur, quibus esca non est, et nequitia semper est. Ille enim bene abstinet a cibis, qui et a malitie actibus, et a mundi ieiunat ambitionibus.

[1Kb] 9. Qui exsecrationis studio, non abstinentie uoto ab escis carnium se suspendunt, hi potius exsecrandi sunt, quia Dei creaturam usibus humanis concessam reiiciunt. Nihil enim fidelibus inquinatum, nichilque esse iudicatur immundum, Paulo attestante apostolo:  Omnia munda mundis; coinquinatis autem, et infidelibus, nichil est 257 mundum, quia polluta sunt eorum et mens et conscientia .

[1Kb] 10. Spernitur ieiunium quod in uesperum repletione ciborum reficitur. Neque enim reputanda est abstinentia, ubi fuerit saturitas uentris subsecuta.

[1Kb] 11. Spernitur ieiunium quod in uesperum deliciis compensatur, dicente Isaia propheta: Ecce in die ieiunii uestri inuenitur uoluptas uestra ; uoluptas enim delicie intelliguntur. Sicut enim repetitio debiti, et lites, et contentio, et percussio, ita et delicie improbantur a propheta in ieiunio.

12. Tota enim die epulas in cogitatione ruminat, qui ad explendam gulam uespere sibi delicias preparat.

 [1Kb] 13. Non est corpori adhibenda immoderata abstinentia, ne dum amplius grauatur caro pondere inedie, nec malum agat postea, nec bene facere incipiat, et que addicitur ut usu mali careat, simul et boni officium, dum plus premitur, perdat. Sollicita igitur discretione carnis est moderanda materies, scilicet, ne aut integre exstinguatur, aut immoderate laxetur.

14. Infirmitate carnis nimia preualente, ad perfectionem pertingere nemo potest. Nam quamuis sanctitatis amorem quisque habeat, exsequi tamen non ualet operis meritum, cui intentione cordis deseruire conatur.

15. Corporis debilitas nimia etiam uires anime frangit, mentis quoque ingenium facit marcescere,  nec ualet quidquam boni per imbecillitatem perficere.

16. Ne quid nimis. Nam quidquid cum modo et temperamento fit, salutare est; quidquid autem nimis,  et ultra modum est, perniciosum fit, studiumque suum in contrarium uertit. In omni ergo opere modum et temperamentum oportet habere. Nam  omne quod excedit periculosum est; sicut aqua, que si nimios imbres prebeat, non solum nullum usum adhibet, sed etiam periculum exhibet.



LIBER TERTIUS.



258 CAPUT PRIMUM. De flagellis Dei.


[22Kb] 1. Diuine Sapientie subtilitas, sicut interius, ut testis, scrutatur conscientias, sic exterius, ut iudex, irrogat penas; ut uerum sit testimonium prophete: Quia ipse est et testis et iudex . Miserere, Domine, misero Isidoro, indigna agenti, et digna patienti, assidue peccanti, et tua flagella quotidie sustinenti.

 [1Kb] 2. Ordinata est miseratio Dei, que prius hic hominem per flagella a peccatis emendat, et postea ab eterno supplicio liberat. Electus enim Dei doloribus huius uite atteritur, ut perfectiora uite future lucretur.

[1Kb] 3. Nequaquam Deus delinquenti parcit; quoniam peccatorem aut flagello temporali ad purgationem ferit, aut iudicio eterno puniendum relinquit, aut ipse in se homo penitendo punit quod male admisit; ac proinde est quod Deus delinquenti non parcit.

259 [1Kb] 4. Iusto temporalia flagella ad eterna proficiunt gaudia; ideoque et iustus in penis gaudere debet, et impius in prosperitatibus timere.

[1Kb] 5. Neque iusto, neque reprobo Deus misericordiam  et iustitiam abstrahit. Nam et bonos hic per afflictionem iudicat, et illic remunerat per miserationem; et malos hic remunerat per temporalem clementiam, et illic punit per eternam iustitiam.

6. In hac enim uita Deus parcit impiis, et tamen non parcit electis; in illa parcet electis, non tamen parcet iniquis.

7. Periculosa est securitas in hac uita malorum,  et bonorum dolor tranquillus. Nam iniquus post mortem ducitur cruciandus; iustus uero dormit post laborem securus.

8. Non tantum de corporalibus passionibus, sed etiam de spiritualibus oportet intelligi, ut quanto quisque aut in corpore aut in mente flagella sustinet, tanto se in fine remunerari speret.

[1Kb] 9. Sepe occulto Dei iudicio extra flagelli correptionem sunt reprobi in hoc mundo: dumque multa  damnabilia commisisse uideantur, despecti tamen a Deo, nullo emendationis uerbere feriuntur.

[1Kb] 10. Plus corripitur flagello, qui a Deo diligitur, si peccauerit, dicente Amos propheta: Tantummodo uos cognoui ex omnibus nationibus terre, idcirco uisitabo super uos omnes iniquitates uestras. Quem enim diligit Dominus corripit, flagellat autem omnem filium quem recipit.

[1Kb] 11. ualde necessarium est iustum in hac uita et uitiis tentari, et uerberari flagello, ut dum uitiis pulsatur, de uirtutibus non superbiat. Dum uero aut animi, aut carnis dolore atteritur, a mundi amore reseruatur. Tentari autem oportet iustum, sed tentatione plage, non tentatione luxurie.

12. Durius circa suos electos in hac uita Deus  agit, ut dum fortioribus flagelli stimulis feriuntur, nulla oblectamenta presentis 260 uite delectent, sed celestem patriam, ubi certa requies exspectatur, indesinenter desiderent.

[1Kb] 13. Electos uite istius aduersitate probari, ut, secundum Petrum, iudicium a domo Dei incipiat , dum in hac uita electos suos Deus iudicii flagello castigat.



CAPUT II. De gemina percussione Dei.


[1Kb] 1. Gemina est percussio diuina. Una in bonam partem, qua percutimur carne, ut emendemur. Altera, qua uulneramur conscientia ex caritate, ut Deum ardentius diligamus.

[1Kb] 2. Gemino more Deus respicit uel ad ueniam, uel ad uindictam. Ad ueniam, sicut Petrum . Ad uindictam, sicut dum facta Sodomorum se descensurum et uisurum testatur .

[3Kb] 3. Trimoda ratione Deus quos uoluerit percutit, id est: ad damnationem 261 reprobos, ad purgationem quos errare uidet electos, ad propagandam meritorum gloriam iustos. Primo namque modo Aegyptus cesa est ad damnationem .  Secundo modo pauper Lazarus ad purgationem . Tertio modo percussus est Iob ad probationem .

[91Kb] 4. Flagellatur homo plerumque a Deo ante peccatum, ne malus sit, ut Paulus, qui, Satane angelo  instigante, carnis tolerabat 262 stimulos. Flagellatur autem et post peccatum, ut corrigatur, sicut ille in Apostolo, qui traditus est Satane in interitum carnis, ut spiritus saluus esset .

[1Kb] 5. Non tamen iuste murmurat, etiam qui nescit cur uapulat. Nam Deus ideo plerumque iustum flagellat, ne de iustitia superbiens cadat.

[1Kb] 6. In hac uita Deus tanto magis studet ut parcat quanto magis exspectando flagellat; sed alios feriendo corrigit, alios uero feriendo interficit. Feriendo namque corrigit de quibus dicit: Ego quos amo arguo et castigo . Feriendo perimit quos incorrigibiliter delinquentes aspicit, quosque non iam sub disciplina, ut filios pater, sed districta damnatione, ut hostes aduersarius, percutit.  De quibus dicit: Flagello inimici percussit te castigatione crudeli . Et iterum: Quid clamas ad me super contritione tua? insanabilis est dolor tuus . Unde unusquisque festinet, et timeat ne simul feriatur uita eius cum culpa. Flagellum  namque tunc diluit culpam, cum mutauerit uitam. Nam cuius mores non mutat, actiones non expiat.

[1Kb] 7. Omnis diuina percussio aut purgatio uite presentis est, aut initium pene sequentis. Nam quibusdam flagella ab hac uita inchoant, et in eterna percussione perdurant. Unde per Moysen Dominus dicit: Ignis exarsit in ira mea, et ardebit usque ad inferos deorsum .

[1Kb] 8. A quibusdam dici solet: Non iudicat Deus bis idipsum; qui tamen non attendunt illud quod alibi scriptum est: iehsu populum de terra Aegypti liberans, secundo eos qui non crediderunt perdidit . Quamuis enim una culpa bis non percutitur, una tamen 263 percussio intelligitur, que hic cepta illic perficitur, ut in his qui omnino non corriguntur  precedentium percussio flagellorum sequentium sit initium tormentorum.

[1Kb] 9. Hinc est quod in psalmo scribitur: Operiantur, sicut diploide, confusione sua . Diplois enim duplex uestimentum est, quo figuraliter induuntur qui et temporali pena et eterna damnantur. Unde et Ieremias ait: Contritio super contritionem , id est, gemina damnatio, et hic, et in futuro seculo. Et idem alibi: Duplici contritione contere eos , id est, gemina pena, presenti scilicet et futura.

10. Quibusdam secreto Dei iudicio hic male est, illic bene, scilicet, ut dum hic castigati corriguntur, ab eterna damnatione liberentur. Quibusdam uero hic bene est, illic male, sicut diuiti illi accidit qui,  hic potentie claritate conspicuus, post mortem gehenne incendiis traditur cruciandus . Porro quibusdam et hic male, et illic male est, quia, corrigi nolentes, et flagellari in hac uita incipiunt,  et in eterna percussione damnantur.

11. In tanto immergi quosdam desperationis profundo, ut nec per flagella ualeant emendari. De quibus recte per prophetam Dominus dicit: Frustra percussi filios uestros; disciplinam non receperunt .

[1Kb] 12. Plerumque iustus plangit, et nescit utrum pro omnibus suis peccatis presentia patiatur flagella, an pro uno tantum, et nescit que sit culpa illa pro qua meruit eiusmodi pati supplicia, et pro ipso ambiguo maxime in merore uersatur.

[1Kb] 13. Quamuis flagella presentia iustum a peccatis absoluunt, adhuc tamen sub metu uindicte turbatur, ne instantes ei plage non sufficiant ad purganda delicta. Proinde ergo, dum presentia patitur, et futura pertimescit, quodammodo, sicut ait propheta,  pro suis peccatis duplicia recipit .



264 CAPUT III. De infirmitate carnis.

[1Kb] 1. Sunt nonnulli huius qualitatis homines, qui nesciant corrigi, nisi alios uiderint flagellari; sicque proficiunt comparatione malorum, dum sibi id accidere timent, in quo deperire alios uident.

[1Kb] 2. Quosdam Deus uidens nolle proprio uoto corrigi, aduersitatum tangit stimulis. Quosdam etiam presciens multum peccare posse, in salutem flagellat eos corporis infirmitate, ne peccent, ut eis utilius sit frangi languoribus ad salutem anime quam manere incolumes ad damnationem.

[11Kb] 3. uisitatio Dei nec semper in bonum accipitur, nec semper in malum. In bonum enim accipitur, sicut  est illud: uisita nos in salutari tuo . In malum uero, iuxta illud: In tempore uisitationis sue peribunt .

[1Kb] 4. Tribus ex causis infirmitates accidunt corporis,  id est, ex peccato, ex tentatione, et ex intemperantie passione; sed huic tantum 265 nouissime humana potest medicina succurrere, illis uero sola pietas diuine misericordie.

[1Kb] 5. Qui ualentiores sunt, et sani, utile est illis infirmari, et non peccare, ne per uigorem salutis illicitis sordidentur cupiditatum, et luxurie desideriis.

[1Kb] 6. Duritia, que mentem premit, nec sentitur, utiliter mutatur in carne, ut sentiatur atque intellecta emendetur. Nam citius uulnera carnis sentiuntur quam anime; ideoque per carnis flagella errantes citius corriguntur. Hoc quippe indicant in Pauli oculis squame infidelitatis, que dum mutate sunt per increpationem in oculis carnis, confestim resoluta est duritia mentis .

 7. Est perniciosa sanitas, que ad inobedientiam hominem ducit. Est et salubris infirmitas, que per diuinam correptionem mentem a duritia frangit.

8. Languor anime, id est, peccatorum infirmitas perniciosa est, de qua etiam Apostolus ait: Quis infirmatur, et ego non infirmor? Quis scandalizatur, et ego non uror ? Nam infirmitatem carnis utilem esse idem Apostolus approbat, dicens: Quando infirmor, tunc fortior sum .



CAPUT Iu. De tolerantia diuine correptionis.

[1Kb] 1. Murmurare in flagellis Dei peccator homo non debet, quia maxime per hoc quod corripitur emendatur. Unusquisque autem tunc leuius portat quod  patitur, si sua discusserit mala pro quibus illi infertur retributio iusta.

[1Kb] 2. Discat non murmurare qui male patitur, etiam si ignorat cur mala patiatur; et per hoc iuste se pati arbitretur, per quod 266 ab illo iudicatur, cuius nunquam iniusta iudicia sunt. Qui flagella sustinet, et contra Deum murmurat, iustitiam iudicantis accusat. Qui uero se cognoscit a iusto iudice pati, quod sustinet, etiam si pro quo patitur ignoret,  per hoc iam iustificatur, pro quo et seipsum accusat, et Dei iustitiam laudat.

3. Dum ex rebus prosperis utilia iustus exempla prestat hominibus, necesse est eum iterum et aduersitatibus tangi, quatenus eius patientia comprobetur, ut denuo fortitudinis documenta ex eo sumant, qui prosperitatis eius temperantiam agnouerunt.

[1Kb] 4. Qui passionibus anime insidiante aduersario cruciatur, non idcirco se credat alienari a Christo, quia talia patitur; sed magis per hoc Deo commendabilem se esse existimet, si, dum hec patitur, laudet Deum potius, non accuset.

[1Kb] 5. Ad magnam utilitatem diuino iudicio mens iusti diuersis passionum tentationibus agitatur, pro quibus si Deo gratias egerit, sueque culpe, quod  talibus dignus sit, deputauerit, hoc, quod ex passione tolerat, ei pro uirtutibus reputabitur, quia et diuinam agnoscit iustitiam, et suam intelligit culpam.



CAPUT u. De tentationibus diaboli.

[1Kb] 1. Multis calamitatum tentationibus mens iusti in hac uita pulsatur; unde et optat ab hoc seculo funditus euelli, quo et erumnis careat, et fixam illic securitatem inueniat.

[1Kb] 2. Inter eas penas quas iustus in corpore patitur, atque eas 267 quas mente per fraudem diaboli tolerat multum interest. Nam grauius fert, quas interius luget, quam eas quas exterius sustinet. Has enim et loco euitat, et tempore: illas nec loco potest euitare,  nec tempore.

[1Kb] 3. Non amplius tentat electos diabolus quam Dei uoluntas permittit. Tentando autem, sanctorum profectibus seruit.

[1Kb] 4. Etsi nolens, utilitati tamen sanctorum seruit diabolus, quando eos tentationibus suis non deiicit, sed potius erudit. Nam tentationes, quas ille ad humanum interitum mouet, interdum Spiritus sanctus ad exercitium uirtutum salubri utilitate conuertit.

 [1Kb] 5. Insidie diaboli, atque astutie, quamuis huc atque illuc querentes quem deuorent diffundantur , a potestate tamen diuina non egrediuntur, ne tantum noceant, quantum malitiose contendunt. Nam quomodo sanctorum uirtus tanta tolerare posset, si superna dispensatio pio moderamine nequitiam demonum non frenaret? Et licet diabolus tentationem iustis semper inferre cupiat, tamen, si a Deo potestatem non acceperit, nullatenus adipisci potest quod appetit. Unde et omnis uoluntas diaboli iniusta est, et tamen, permittente Deo, omnis potestas iusta. Ex se enim tentare quoslibet iniuste appetit, sed eos, qui tentandi sunt, et prout tentandi sunt, non nisi tentari Deus iuste permittit.

6. Unde etiam in libris Regum de diabolo scriptum  est quia Spiritus Domini malus irruebat in Saul . Ubi iuste queritur: si Domini, cur malus? si malus, cur Domini? Sed duobus uerbis comprehensa est et Dei potestas iusta, et diaboli uoluntas iniusta. Nam spiritus malus per nequissimam uoluntatem, et idem Dominus per acceptam iustissimam potestatem.

268 [68Kb] 7. Diabolus non est immissor, sed incentor potius uitiorum. Neque enim alibi concupiscentie fomenta succendit, nisi ubi prius praue cogitationis delectationes aspexerit; quas si a nobis spernimus, sine dubio ille confusus abscedit; statimque franguntur iacula concupiscentie eius:

Contempteque iacent, et sine luce faces
illius.

 [6Kb] 8. Sollicite hostis insidias intelligere pariter, et cauere Dei seruum oportet; sicque in innocentia uite existere simplicem, ut tamen oporteat cum simplicitate esse prudentem. Qui prudentiam simplicitati non miscet, iuxta prophetam, columba est  seducta, non habens cor . Sed ideo columba, quia simplex; ideo autem cor non habens, quia ignara prudentie est.

[1Kb] 9. Sepe fraus Satane sanctorum cordibus aperitur, quando per speciem boni angelum se simulans lucis, dum nititur electos decipere, detegitur atque contemnitur. Sic et uerba fallacis doctrine Deus sanctos suos facit intelligere, quatenus diabolicum errorem interius cognoscant, ac sollicite caueant.

[1Kb] 10. Discretio sanctorum tanta esse debet, ut inter bonum et malum prediti ratione diiudicent, ne eos diabolus per speciem boni fallat. Hec est enim percunctatio Iosue dicentis: Noster es? an aduersariorum ? Propter hoc et Ieremie dicitur: Si separaueris pretiosum a uili, quasi os meum eris  . Tunc enim bene de se 269 iudicant sancti, quando ab eis Deus fallacia demonum tentamenta facit intelligi.

[1Kb] 11. Multi decipiuntur a diabolo, et ignorant se esse deceptos, Osee prophete testimonio declarante: Comederunt, inquit, alieni robur eius, et ipse ignorauit . Alieni namque maligni spiritus significantur, qui uirtutes mentis comedunt; sed hoc corda negligentium non intelligunt.

[1Kb] 12. Tanquam inermis diabolus uincitur, quando aperta iniquitate hominem deprauare conatur; armatus uero tunc incedit, dum per speciem sanctitatis et uirtutis ea que sancta sunt destruit, quando et qui decipitur sua detrimenta non sentit, sed, tanquam sint uirtutes, que sunt uitia sectatur et diligit.

 [1Kb] 13. In oculis carnalium diabolus terribilis est, in electorum oculis terror eius uilis est. Ab incredulis, ut leo, timetur; a fortibus in fide, ut uermis, contemnitur, atque ad momentum ostensus repellitur.

[1Kb] 14. Qui suggestiones diaboli non recipit, in eius  insidias minime transit. Nam facile in consequenti opere repellitur, si prima oblectamenta illius respuantur. Diabolus enim serpens est lubricus, cuius si capiti, id est, prime suggestioni non resistitur, totus in interna cordis, dum non sentitur, illabitur.

270 [1Kb] 15. Tentationum diabolicarum initia fragilia sunt, que, si non caueantur, sed per usum in consuetudinem transeant, in nouissimis fortiter conualescunt, ita ut aut nunquam aut cum difficultate uincantur.

16. Dum in tota uita diabolus hominem preuaricari cupiat, amplius tamen in fine molitur decipere. Hinc est, quod in principio contra protoplastum serpenti est dictum: Et tu insidiaberis calcaneo eius, quia nimirum hominem, quem diabolus in cursu preterite uite non decepit, in nouissimis supplantare  disponit. Proinde quamuis quisque sit iustus, nunquam necesse est ut sit in hac uita securus; sed semper humilis caueat, semperque, ne in fine corruat, sollicitus pertimescat.

[1Kb] 17. Diabolus suis fautoribus blanditur, Dei uero seruis molitur tentamenta contraria, exemplo Domini, qui se post baptismum passus est a diabolo tentari .

[1Kb] 18. Diabolus sanctos omnes non tenendo possidet, sed tentando persequitur. Nam quia non in eis intrinsecus regnat, contra eos extrinsecus pugnat. Et qui interius amisit dominium, exterius commouet bellum.

[1Kb] 19. Tunc contra eum quem possidet diabolus acrius seuit, quando se uirtute diuina ab eo expellendum  cognoscit. Unde immundus spiritus tunc discerpsit grauius puerum in quo habitabat, quando ad Christi imperium exire ab eo coactus est . Quod factum et ab Iob uerba respicit, ubi in nouissimis Behemoth caudam suam, quasi cedrus, astringit .

271 [1Kb] 20. Plus contra eos diabolus diuersis tentationibus insistit, qui possunt et aliis sua utilitate prodesse, ut, dum illi impediuntur, non proficiant qui docendi sunt.

[1Kb] 21. Maligni spiritus hoc, quod intra nos mundare  cupimus, sine intermissione tentant iterum sordidare. Sancti autem eorum insidias presago spiritu precognoscunt, et quidquid in semetipsis terrenum sentiunt, indesinenter operibus sanctis exhauriunt, ut de intimis puri inueniantur.

[1Kb] 22. Eodem blandimento decipiuntur nunc per diabolum homines, quo protoplasti in paradiso sunt decepti. Multis enim uitiorum prestigiis mentes reproborum Satanas pretentando deludit. Nunc enim promissis decipit; nunc rebus transitoriis, quasi necessariis, illicit; nunc etiam ipsa inferni supplicia, quasi leuia, et transitoria, suggerit; quatenus miserorum corda in cupiditatem, lasciuiamque dissoluat, secumque ad tartara ducat.

[1Kb] 23. Argumenta machinationum malarumque cogitationum semina, que in cordibus hominum diabolus  fundit, ita sepe undique captam implicant mentem, ut ex qua parte euadere quisque tentauerit, sine periculo exire non possit, ueluti si iures hoc facere, quod si feceris, pecces; si non feceris, reus periurii sis. In tanto ergo mali discrimine, ut euadendi aditus pateat, minora potius eligenda sunt, ut maiora uitentur.

24. Diabolus, quando decipere quemquam querit, prius naturam uniuscuiusque intendit, et inde se applicat, unde aptum hominem ad peccandum inspexerit.

25. Ex ea parte diabolus homines tentat, qua eos per excrescentem humorem facile inclinari ad uitia conspicit, ut secundum humoris conspersionem adhibeat et  tentationem . Lege Balaam, qui in figura diaboli contra populum Dei ex ea parte precipit perniciosos pretendere laqueos, ex qua sentit eos facilius esse lapsuros. Nam et qui aquam alicubi deducit, non eam per aliam partem mittit, nisi ubi impetum eius intendit.

272 [1Kb] 26. Nullus culpam existimet, quam ex conspersione propria sustinet; sed, quantum ualet, contra id quod tolerat pugnet. Nam si conspersioni ceditur, tentationi uel uitio nequaquam resistitur.

[3Kb] 27. Ideo diabolus in sacris eloquiis Behemoth, id  est, animal dicitur, quia de celis lapsus ad terras cecidit. Ideo Leuiathan, id est, serpens de aquis, quia in huius seculi mari uolubili uersatur astutia. Auis uero propterea nominatur, quia per superbiam ad alta sustollitur. Et recte his tribus uocabulis appellatur, quia pro suo merito erem, quasi auis, pro carcere meruit; terram, ut animal brutum sit; serpens, ut in huius seculi mari insana iactetur fluctuatione.

273 [1Kb] 28. Ex eo enim quod per membra sua diabolus operatur, sortitur uocabula: ita ut quod singuli agunt, incitante illo, ipse nominetur ex eo. Quem enim non decipit diabolus? Unde animal est, hoc est, per carnis luxuriam tentat; unde serpens est, hoc est, cupiditatis ac nocendi malitia. Quem autem nec  sic decipit, insidiatur ei; unde auis est, hoc est, superbie ruina. Undique enim dolos preparat, quousque inueniat uiam per quam incautum decipiat.

[1Kb] 29. Aliud est intrare mentem cuiusquam diabolum, aliud uero inhabitare. Nam et in cordibus sanctorum ingreditur, dum malas suggestiones insinuat; sed non habitat in eis, quia in suo corpore non eos transducit. Qui uero in corpore eius sunt, ipsos inhabitat, quia ipsi sunt templum eius. Et si subrepat mentibus electorum diabolus, non autem in eis requiescit, sicut in cordibus reproborum; nam calore fidei mox excitatur, ut exeat ab electis.

30. Nonnulli, quos iam auido ore diabolus deuorauerat, rursus diuini iudicii occulta miseratione ab  eius ore eripiuntur, et saluti restituuntur. Nam sepe multos, quos antiquus hostis luxurie uoragine immersos tenuit, potentia diuina per penitentiam ab eius faucibus traxit.

[1Kb] 31. Quomodo bonorum interitum Propheta electam dicit esse diaboli escam, dum alibi scriptum sit de illo: Fenum sicut bos comedet, nisi quod in oculis Dei fenum sunt qui electus cibus secundum homines esse uidentur? Ac per hec, qui de bonorum numero pereunt, apud homines electi, apud Deum fenum existunt.

[1Kb] 32. Eum diabolus iam deglutiisse dicitur, quem iam perfecto scelere deuorasse uidetur. Eum uero, quem non deglutiuit operis perfectione, sed tentationum illecebris mordet, ut deuoret, adhuc quasi in  maxilla mandit. Unde et Paulus habet stimulos carnis, quibus humilietur , non habet peccandi perfectionem, qua deglutiatur.

274 [1Kb] 33. Os diaboli uerba eius sunt. uerba uero eius inspirationes occulte sunt, quibus corda hominum alloquens occultis urit cupiditatibus.

[2Kb] 34. Quidam ob incorreptibilem iniquitatem, quia sponte non corriguntur, immundis spiritibus uexandi traduntur, ut arripiendi eos demones corporaliter habeant potestatem, terroribusque eorum afflicti humilientur, peniteant et saluentur, sicut et Apostolus Corinthiis scribens, dicit: Tradere huiusmodi Satane in interitum carnis, ut spiritus saluus sit . Utile est enim quosdam peccantes, ut in anima saluentur,  Satane corporaliter deputari, quatenus ex presenti correptione futurorum iudicium timeant, et de cetero delinquere caueant. Quidam autem potestati demonum ad emendationem deputantur; quidam uero despecti ad solam perditionem traduntur.

35. Nunquam uacat diabolus aduersus hominem iustum. Aut enim tribulationes cordis illi exaggerat, aut dolores corporis suscitat. Hinc est, quod Apostolus ait: Datus est mihi stimulus carnis angelus Satane, qui me colaphizet .

[1Kb] 36. Sepe mentem iusti uariis uexationum doloribus uis demonum cruciat; unde interdum usque ad desperationis angustiam 275 coarctatur. Permanenti autem in Dei amore anime et ipsa talis angustia  ad meritum proficit. Nam siue in animo, siue in corpore, per instinctum immundorum spirituum quelibet aduersa iustus patiatur, ex Dei utique permissu id patitur. Quod si hoc ipsum ad Dei gloriam humilis referat, et dicat quod pro corporis passione Iob dixit: Si bona suscepimus de manu Domini, mala quare non suscipiamus ? iste non separatur a Deo, sed coniungitur, quamlibet atroci angustia torqueatur.

37. Multa iustus aduersa in anima patitur instigatione demonum, sed talibus tentamentis perire uite eterne non potest, quia pius Dominus ad damnationem culpe non reputat quod de sue maiestatis permissu nolens qui patitur portat. Nam ibi peccamus ubi cupiditate uel uoluntate deflectimus. Ubi uero uiolenter addicimur, etsi facinus aut flagitium non  est, miseria tamen pro flagitio et facinore est. Sed qui Deum pro irrogata laudat miseria, commisso procul dubio caret facinore.



CAPUT uI. De tentamentis somniorum.


[2Kb] 1. Plerumque demones in noctibus occurrentes humanos sensus per uisiones conturbant, ut formidolosos et timidos faciant. Aliquoties etiam ex desperatione peccatorum mentem conuersi per soporem conturbant, horridaque gehenne supplicia minitant. Nonnunquam autem et aperta impugnatione grassantes humana corpora 276 uerberant, quod tamen, Deo permittente, malis fit ad uindictam, iustis ad tolerantie gloriam.

2. Plerumque immundi spiritus eos quos incumbere in seculi amore conspiciunt, dormientes quadam uana spei prosperitate illudunt. Quosdam uero, quos formidare aliqua aduersa presentiunt,  dormientes inani terrore concutiunt. Sicque miserorum corda uariis illusionibus intentantes, modo uacua prosperitate demulcent, modo uana formidine terrent.

[1Kb] 3. Qui aut nullis, aut raris conscii sunt delictis, aut nunquam, aut raro terroribus fatigantur nocturnis; sed placato somno quiescentes, interdum etiam per soporem quedam arcana et mystica contuentur ac uident. Qui uero corda sua grauioribus uitiis polluerunt, conscientie pauore illusi species tremendas aspiciunt. Fallax enim imago mentes miserorum diuersis illudit imaginibus; et quos uigilantes in uita traxit, dormientes fatigat, ut nunquam securos requiescere sinat.

[3Kb] 4. Nonnunquam etiam electorum mentes horrendis  imaginibus 277 somniorum spiritus immundi terrificare conantur; et quos uigilantes uitiis tentant, nec superant, acriter dormientes impugnant.

 5. Sancti autem etsi ad momentum huiusmodi uisionibus commoueantur, mox tamen euigilantes illusionum uanitates despiciunt, intentionemque suam protinus ad Deum conuertunt.

[1Kb] 6. Diuerse qualitates sunt somniorum. Quedam enim ex saturitate, seu inanitione occurrunt, que etiam per experientiam nota sunt. Quedam uero ex propria cogitatione oriuntur; nam sepe que in die cogitamus, in noctibus recognoscimus.

[1Kb] 7. Nonnulle autem uisiones spirituum immundorum fiunt illusione, Salomone probante: Multos, inquit, errare fecerunt somnia, et illusiones uane. Porro quedam iusto fiunt modo, id est, superne reuelationis mysterio, sicut legitur in lege de Ioseph filio Iacob, qui somnio fratribus preferendus predicitur  . uel sicut in Euangelio de Ioseph sponso Marie, qui ut fugeret cum puero in Aegyptum somnio admonetur . Nonnunquam etiam et permiste accidunt uisiones, id est, cogitatione simul et illusione, atque item cogitatione et reuelatione, Daniele dicente: Tu, inquit, rex, cogitare cepisti in stratu tuo quid esset futurum post hec, et qui reuelat mysteria ostendit tibi que futura sunt . Etenim sepe ea in quibus cogitationum nostrarum sensum porrigimus, quodam mentis excessu reuelantur, dum requiescimus.

 8. Quamuis nonnulla uera sint somnia, facile tamen eis credi 278 non opus est, quia diuersis imaginationum qualitatibus oriuntur, et unde ueniant raro consideratur. Tam facile igitur somniis fides adhibenda non est, ne forte Satanas, in angelum lucis se transformans, quemlibet incautum fallat, et aliqua erroris fraude decipiat.

[1Kb] 9. Nonnunquam demones deceptoria fraude ita quosdam curiosos obseruant, eisque illudunt, ut quedam somnia non aliter eueniant quam ostenduntur. Ut enim in multis fallant, interdum et uera pronuntiant. Sed quamuis ita accidant, contemnenda sunt, ne forte de illusione procedant, recolentes testimonium Scripture dicentis: Si dixerint uobis, et ita euenerit, non credatis .

 [2Kb] 10. Somnia similia sunt auguriis, et qui ea intendunt, reuera augurari noscuntur. Non esse uera somnia, que cogitans animus die noctuque sibi imaginatur. Mentes enim nonnunquam ipse sibi somnia fingunt.

11. Sepe dum priora mala per tristem memoriam ad mentem reducuntur, per hec gehenne uindictam in nobis ipsis recolendo imaginamur. Huiusmodi mentis imaginationes, que aut de preteritis admissis, aut de futuri supplicii memoria uigilantibus fiunt, et per uisiones somniaque occurrunt, et cogitationum  mentes 279 concutiunt. Nam una uI memorie fiunt utraque, siue uigilantibus, siue dormientibus nobis.

12. Tali enim animi motione horribili pauore etiam per quietem concutimur; et quam grauia sunt que commisimus, et quam dura que pertimescimus, mentis aspectu etiam in somnio contemplamur.

[1Kb] 13. Non esse peccatum, quando nolentes imaginibus nocturnis illudimur; sed tunc esse peccatum, si, antequam illudamur, cogitationum affectibus preueniamur. Luxurie quippe imagines, quas in ueritate gessimus, sepe dormientibus in animo apparent, sed innoxie, si non concupiscendo occurrant.

[1Kb] 14. Qui nocturna illusione polluitur, quamuis etsi extra memoriam turpium cogitationum sese persentiat  inquinatum, tamen hoc, ut tentaretur, culpe sue tribuat, suamque immunditiam statim fletibus tergat.



CAPUT uII. De oratione.

[1Kb] 1. Hoc est remedium eius qui uitiorum tentamentis exestuat, ut quoties quolibet tangitur uitio, toties  ad orationem se subdat, quia frequens oratio uitiorum impugnationem exstinguit.

[1Kb] 2. Tam perseueranter intendere oportet animum nostrum orando, atque pulsando, quousque importunas desideriorum carnalium suggestiones, que nostris obrepunt sensibus, fortissima intentione superemus; ac tandiu insistere, quousque persistendo uincamus. Nam negligentes orationes nec ab ipso homine impetrare ualent quod uolunt.

3. Quando quisque orat, sanctum ad se spiritum aduocat. At ubi uenerit, confestim tentamenta demoniorum que se mentibus 280 humanis immergunt, presentiam eius ferre non sustinentes, effugiunt.

[5Kb] 4. Oratio cordis est, non labiorum. Neque enim  uerba deprecantis Deus intendit, sed orantis cor aspicit. Quod si tacite cor oret, et uox sileat, quamuis hominibus lateat, Deo latere non potest qui conscientie presens est. Melius est autem cum silentio 281 orare corde sine sono uocis, quam solis uerbis sine intuitu mentis.

 [1Kb] 5. Nunquam est sine gemitu orandum; nam peccatorum recordatio merorem gignit. Dum enim oramus, ad memoriam culpam reducimus, et magis reos tunc nos esse cognoscimus. Ideoque cum Deo assistimus, gemere et flere debemus, reminiscentes quam grauia sint scelera que commisimus, quamque dira inferni supplicia que timemus.

[1Kb] 6. Mens qualem se in oratione offert, talem post orationem conseruet. Nam nichil proficit oratio, si denuo committitur unde iam iterum uenia postuletur. Ille enim precis desideratum effectum sine dubio percipit, qui quod orando ablui postulat delinquendo non iterat.

7. Mens nostra celestis est, et tunc orando Deum bene contemplatur, quando nullis terrenis curis aut  erroribus impeditur. Apta est enim ad bonum in sua natura, in aliena uero turbatur.

[2Kb] 8. Pura est oratio quam in suo tempore seculi non interueniunt 282 cure; longe autem est a Deo animus qui in oratione cogitationibus seculi fuerit occupatus. Tunc ergo ueraciter oramus, quando aliunde non cogitamus. Sed ualde pauci sunt, qui tales orationes habeant. Et licet in quibusdam sint, difficile tamen est ut semper sint.

[1Kb] 9. Mens que ante orationem uacans a Deo in illicitis cogitationibus occupatur, dum in orationem uenerit, confestim illi imagines rerum quas nuper cogitauit occurrunt, aditumque precis obstruunt, ne  se mens libera ad celeste desiderium erigat.

[1Kb] 10. Purgandus est itaque primum animus, atque a temporalium rerum cogitationibus segregandus, ut pura acies cordis ad Deum uere et simpliciter dirigatur. Nam reuera tunc impetranda diuina munera credimus, quando simplici affectu assistimus cum oramus.

11. Multis modis interrumpitur orationis intentio, dum se per incuriam uana mundi ingerunt in cuiuscunque orantis animo. Tunc autem magis diabolus cogitationes curarum secularium humanis mentibus ingerit, quando orantem aspexerit.

[1Kb] 12. Duobus modis oratio impeditur, ne impetrare quisque ualeat postulata: hoc est, si aut quisque adhuc mala committit, aut si delinquenti sibi debita  non dimittit. Quod geminum malum, dum quisque a semetipso absterserit, protinus securus studio orationis 283 incumbit, et ad ea que impetrare precibus cupit, mentem libere erigit.

[1Kb] 13. Qui leditur, non desistat orare pro se ledentibus; alioquin, iuxta Domini sententiam, peccat qui pro inimicis non orat .

[1Kb] 14. Sicut nullum proficit in uulnere medicamentum, si adhuc ferrum in eo sit, ita nichil proficit oratio illius, cuius adhuc dolor in mente, uel odium manet in pectore.

[1Kb] 15. Tantus debet esse orantis erga Deum affectus, ut non desperet precis effectum. Inaniter autem oramus,  si spei fiduciam non habemus. Petat ergo, ut Apostolus ait, unusquisque in fide nichil dubitans ; nam qui dubitat similis est unde maris, que a uento fertur, atque dispergitur.

[1Kb] 16. Diffidentia nascitur impetrandi orata, si se adhuc animus sentiat circa peccandi affectionem uersari. Non enim potest habere precis certam fiduciam, qui adhuc in preceptis Dei pigritat, et peccati recordatione delectatur.

[4Kb] 17. Qui a preceptis Dei auertitur, quod in oratione postulat accipere non meretur; nec impetrat ab illo bonum quod poscit, 284 cuius legi non obedit. Si enim id quod Deus precipit facimus, id quod petimus sine dubio obtinemus. Nam sicut scriptum est: Qui auertit aurem suam, ne audiat legem, oratio  eius exsecrabilis erit .

[1Kb] 18. Multum apud Deum utraque sibi necessario commendantur, ut oratione operatio et opere fulciatur oratio. Unde etiam Ieremias ait: Leuemus corda nostra cum manibus ad Deum . Cor enim cum manibus leuat, qui orationem cum opere subleuat. Nam quicunque orat, et non operatur, cor leuat, et manus non leuat. Quisquis uero operatur, et non orat, leuat manus, et cor non leuat. Sed quia  operari necesse est, et orare, bene iuxta utrumque 285 dictum est: Leuemus corda nostra cum manibus ad Deum; ne de negligentia mandatorum corde reprehendamur, dum salutem nostram obtinere aut sola oratione, aut sola operatione, contendimus.

19. Postquam bonum opus agimus, lacryme orationum fundantur, ut meritum actionis humilitas impetret precis.

[1Kb] 20. Culpabiliter manus ad Deum expandit, qui facta sua orando iactanter prodit, sicut Phariseus in templo iactanter orabat, seseque magis quam Deum de operibus iustis laudari uolebat .

[1Kb] 21. Quorumdam oratio in peccatum conuertitur, sicut de Iuda proditore scribitur . Qui  enim iactanter orat, laudem appetendo humanam, non solum eius oratio non delet peccatum, sed et ipsa uertitur in peccatum. Sicut Iudei, et heretici, qui licet ieiunare et orare uideantur, eorum tamen oratio non illis ad purgationis proficit meritum, sed mutatur potius in peccatum.

[1Kb] 22. Ideo interdum oratio electorum in pressuris eorum differtur, ut impiorum peruersitas augeatur. uerum dum iusti temporaliter audiuntur, pro eorum  fit salute qui eos affligunt, ut dum illis temporali remedio subuenitur, prauorum oculi ad conuersionem aperiantur. Unde et trium puerorum frigidus ignis fuit , ut 286 Nabuchodonosor Deum uerum agnosceret. Sicut et propheta in Psalmis ait: Propter inimicos meos eripe me .

23. Proinde tardius exaudiuntur quorumdam orationes, ut dum differuntur, fortius excitate maioribus premiis cumulentur: exemplo pruinarum, et repressione messium, in quibus quanto tardius sata semina exeunt, tanto ad frugem cumulatius crescunt.

24. Quoties orantes non cito exaudimur, nostra nobis facta in oculis proponamus, ut hoc ipsum quod differtur diuine reputetur iustitie, et culpe  nostre.

25. Interdum quod perseueranter orantes non cito exaudimur, utilitatis nostre est, non aduersitatis. Sepe enim multos Deus non exaudit ad uoluntatem, ut exaudiat ad salutem.

26. Multi orantes non exaudiuntur, prouidendo illis Deus meliora quam petunt, sicut contingere solet paruulis, qui, ne in scholis uapulent, Deum exorant. Sed non datur illis postulationis effectus, quia impeditur talis auditio ad profectum. Non aliter quibusdam contingit electis. Deprecantur enim Deum pro nonnullis uite huius commodis, uel aduersis. Prouidentia uero diuina temporaliter eorum desiderio minime consulit, quia meliora illis in eternum promittit.

 [1Kb] 27. Oratio priuatis locis opportunius funditur, maiusque obtentum impetrat, dum Deo tantum teste depromitur.

[1Kb] 28. Proprium autem hypocritarum est offerre se in oratione uidentibus; quorum fructus est, non Deo placere, sed gloriam ab hominibus comparare .

29. Non in multiloquio exaudiuntur homines a Deo, quasi plurimis eum uerbis conentur inflectere. Neque enim conciliat eum multiplex orantis sermo, sed pura sinceraque orationis intentio.

287 [2Kb] 30. Bonum est corde semper orare, bonum et sono uocis Deum spiritualibus hymnis glorificare. Nihil est sola uoce canere sine cordis intentione; sed, sicut ait Apostolus: Cantantes in cordibus uestris  , hoc est, non solum uoce, sed et corde psallentes. Unde et alibi: Psallam spiritu, psallam et mente .

[2Kb] 31. Sicut orationibus regimur, ita psalmorum studiis delectamur. Psallendi enim utilitas tristia corda consolatur, gratiores mentes facit, fastidiosos oblectat, inertes exsuscitat, peccatores ad lamenta inuitat. Nam quamuis dura sint carnalium corda, statim ut psalmi dulcedo insonuerit, ad effectum pietatis animum eorum inflectit.

32. Dum Christianum non uocis modulatio, sed tantum uerba diuina, que ibi dicuntur, debeant commouere, nescio quo tamen pacto modulatione canentis maior nascitur compunctio cordis. Multi enim reperiuntur qui, cantus suauitate commoti, sua crimina  plangunt, atque ex ea parte magis flectuntur ad lacrymas, ex qua psallentis insonuerit dulcedo suauissima.

33. Oratio in presenti tantum uita pro remedio peccatorum effunditur; psalmorum autem decantatio perpetuam Dei laudem demonstrat in gloriam sempiternam, sicut scriptum est: Beati qui 288 habitant in domo tua, Domine, in secula seculorum laudabunt te . Cuius operis ministerium quicunque fideliter intentaque mente exsequitur, quodammodo angelis sociatur.



CAPUT uIII. De lectione.

[1Kb] 1. Orationibus mundamur, lectionibus instruimur; utrumque bonum, si liceat; si non liceat, melius est  orare quam legere.

[1Kb] 2. Qui uult cum Deo semper esse, frequenter debet orare, frequenter et legere. Nam cum oramus, cum Deo ipsi loquimur; cum uero legimus, Deus nobiscum loquitur.

3. Omnis profectus ex lectione et meditatione procedit. Que enim nescimus, lectione discimus; que autem didicimus, meditationibus conseruamus.

4. Geminum confert donum lectio sanctarum Scripturarum: siue quia intellectum mentis erudit, seu quod a mundi uanitatibus abstractum hominem ad amorem Dei perducit. Excitati enim sepe illius sermone, subtrahimur a desiderio uite mundane; atque accensi in amorem sapientie, tanto uana spes mortalitatis huius nobis uilescit, quanto amplius legendo  spes eterna claruerit.

[1Kb] 5. Geminum est lectionis studium: primum, quomodo  Scripture intelligantur; secundum, qua utilitate uel dignitate dicantur. 289 Erit enim antea quisque promptus ad intelligendum que legit, sequenter idoneus ad proferendum que didicit.

[1Kb] 6. Lector strenuus potius ad implendum que legit, quam ad sciendum, erit promptissimus. Minor enim pena est nescire quid appetas, quam ea que noueris non implere. Sicut enim legendo scire concupiscimus, sic sciendo recta que didicimus implere debemus.

7. Lex Dei et premium habet, et penam legentibus eam. Premium his qui eam bene uiuendo custodiunt; penam uero eis qui eam male uiuendo contemnunt.

[2Kb] 8. Omnis qui a preceptis Dei discedit opere, quoties  eadem Dei precepta legere uel audire potuerit, corde suo reprehensus confunditur, quia id quod non agit memoratur, et teste conscientia interius accusatur. Unde et Dauid propheta deprecatur dicens: Tunc non confundar, dum respicio in omnia mandata tua . Grauiter namque unusquisque confunditur quando mandata Dei uel legendo, uel audiendo respicit, que uiuendo contemnit. Corde enim reprehenditur, dum mandatorum meditatione docetur, quia non impleuit opere quod diuina didicit iussione.



290 CAPUT IX. De assiduitate legendi.

[2Kb] 1. Nemo potest sensum Scripture sancte cognoscere, nisi legendi familiaritate, sicut est scriptum:  Ama illam, et exaltabit te; glorificaberis ab ea, cum eam fueris amplexatus .

 [1Kb] 2. Quanto quisque magis in sacris eloquiis assiduus fuerit, tanto ex eis uberiorem intelligentiam capit; sicut terra, que quanto amplius excolitur, tanto uberius fructificat.

[1Kb] 3. Quanto amplius ad quamlibet artem homo conscendit, tanto magis ad hominem ars ipsa descendit, sicut in Lege scribitur: Moyses ascendit in montem, et Dominus descendit .

[2Kb] 4. uerum est de otio spirituali, quod ille tantum secreta diuinorum scrutabitur mandatorum, qui ab actione terrene cure a uocauerit animum, et sedula familiaritate Scripturis sanctis inheserit. Nam sicut cecus et uidens potest quidem uterque ambulare, sed non consimili libertate, dum cecus pergens quo non uidet offendat, uidens uero offendicula cauet, et quo sit pergendum 291 agnoscat; sic et qui nubilo  terrene cure fuscatur, si tentet Dei perscrutari mysteria, non ualet, quia caligine curarum non uidet. Quod ille tantumdem efficere ualet, qui sese de exterioribus seculi curis abstrahit, et totum sese in Scripturarum meditatione defigit.

[1Kb] 5. Quidam habent intelligentie ingenium, sed negligunt lectionis studium; et quod legendo scire potuerunt, negligendo contemnunt. Quidam uero amorem sciendi habent, sed tarditate sensus prepediuntur; qui tamen assidua lectione sapiunt, quod ingeniosi per desidiam non nouerunt.

6. Ingenium tardius etsi non per naturam, per assiduitatem tamen lectionis augmentatur. Nam quamuis sensus hebetudo sit, frequens tamen lectio  intelligentiam auget.

7. Sicut qui tardus est ad capiendum, pro intentione tamen boni studii premium percipit, ita qui prestitum sibi ex Deo ingenium intelligentie negligit, condemnationis reus existit, quia donum quod accepit despicit, et per desidiam delinquit.

 8. Quidam Dei iudicio donum scientie quod negligunt accipiunt, ut durius de rebus creditis puniantur. Tardiores autem ideo quod scire cupiunt difficulter inueniunt, ut pro maximo exercitio laboris maximum premium habeant retributionis.



CAPUT X. De doctrina sine gratia.

[2Kb] 1. Doctrina sine adiuuante gratia, quamuis infundatur auribus, 292 ad cor nunquam descendit; foris quidem perstrepit, sed interius nil proficit. Tunc autem Dei sermo infusus auribus ad cordis ultima peruenit, quando Dei gratia mentem interius, ut intelligat, tangit.

2. Sicut enim quosdam flamma caritatis sue Deus illuminat, ut uitaliter sapiant, ita quosdam frigidos  torpentesque deserit, ut sine sensu persistant.

3. Plerique acumine intelligendi uiuaces existunt, sed loquendi inopia angustantur. Quidam uero in utrisque pollent, quia et sciendi copiam, et dicendi efficaciam habent.



CAPUT XI. De superbis lectoribus.

[1Kb] 1. Plerique, scientia accepta Scripturarum, non ad Dei gloriam, sed ad suam laudem utuntur, dum ipsa scientia extolluntur, et ibi peccant, ubi peccata mundare debuerant.

[1Kb] 2. Nunquam consequuntur legendo perfectam scientiam arrogantes. Nam quamuis sapientes in superficie uideantur, medullitus tamen ueritatis arcana  non tangunt, quia superbie nube prepediuntur. Semper enim superbi legunt, querunt et nunquam inueniunt.

3. Diuine legis penetralia humilibus, et bene ad Deum intrantibus patent; prauis autem atque superbis clauduntur. Nam quamuis diuina eloquia in  lectione arrogantibus sint aperta, in mysterio tamen clausa sunt atque occulta.

[1Kb] 4. Dum sermo Dei fidelibus lux sit, reprobis autem ac superbis 293 quodammodo tenebrescit; et unde illi illuminantur, inde isti excecantur.



CAPUT XII. De carnalibus lectoribus et hereticis.

[2Kb] 1. Nequaquam legem intelligit qui carnaliter uerba legis percurrit, sed is qui eam sensu interioris intelligentie perspicit. Nam qui litteram legis intendunt, eius occulta penetrare non possunt.

[1Kb] 2. Multi enim non intelligendo spiritualiter Scripturas, nec eas recte sentiendo, in heresim deuoluti sunt, atque in multis erroribus defluxerunt.

[1Kb] 3. In solis fidelibus religata est lex, testante Domino  per Prophetam: Liga testimonium, signa legem in discipulis meis ; ne eam aut Iudeus intelligat, aut hereticus, quia non est Christi discipulus. Unitatem quippe pacis, quam Christus docuit, non sequuntur; de qua 294 idem Dominus dicit:  In hoc cognoscent omnes quia mei estis discipuli, si dilectionem inter uos habueritis.

[3Kb] 4. Scripturas heretici sano sensu non sapiunt, sed eas ad errorem praue intelligentie ducunt; neque semetipsos earum sensibus subdunt, sed eas peruerse ad errorem proprium pertrahunt.

5. Doctores errorum prauis persuasionibus ita per argumenta fraudulentie illigant auditores, ut eos quasi in labyrinthum implicent, a quo exire uix ualeant.

6. Tanta est hereticorum calliditas, ut falsa ueris, malaque bonis permisceant, salutaribusque rebus plerumque erroris sui uirus interserant, quo facilius possint prauitatem peruersi dogmatis sub specie persuadere ueritatis.

 [4Kb] 7. Plerumque sub nomine catholicorum doctorum heretici sua dicta conscribunt, ut indubitanter lecta credantur. Nonnunquam etiam 295 blasphemias suas latenti dolo in libris nostrorum inserunt, doctrinamque ueram adulterando corrumpunt, scilicet uel  adiicendo que impia sunt, uel auferendo que pia sunt.

[1Kb] 8. Caute meditanda cautoque sensu probanda sunt que leguntur, ut, iuxta apostolica monita , et teneamus que recta sunt, et refutemus que contraria ueritati existunt; sicque in bonis instruamur, ut a malis illesi permaneamus.



296 CAPUT XIII. De libris gentilium.

[3Kb] 1. Ideo prohibetur Christianus figmenta legere petarum, quia per oblectamenta inanium fabularum mentem excitant ad incentiua libidinum. Non enim  solum thura offerendo demonibus immolatur, sed etiam eorum dicta libentius capiendo.

[1Kb] 2. Quidam plus meditari delectantur gentilium dicta propter tumentem, et ornatum sermonem, quam Scripturam sanctam propter eloquium humile. Sed quid prodest in mundanis doctrinis proficere, et inanescere in diuinis; caduca sequi figmenta, et celestia 297 fastidire mysteria? Cauendi sunt igitur tales libri, et propter amorem sanctarum Scripturarum uitandi.

[1Kb] 3. Gentilium dicta exterius uerborum eloquentia nitent, interius uacua uirtutis sapientia manent; eloquia autem sacra exterius incompta uerbis apparent,  intrinsecus autem mysteriorum sapientia fulgent. Unde et Apostolus: Habemus, inquit, thesaurum istum in uasis fictilibus .

4. Sermo quippe Dei occultum habet fulgorem sapientie et ueritatis repositum in uerborum uilissimis uasculis.

[1Kb] 5. Ideo libri sancti simplici sermone conscripti sunt, ut non in sapientia uerbi, sed in ostensione spiritus homines ad fidem perducerentur . Nam si dialectici acuminis uersutia aut rhetorice artis eloquentia editi essent, nequaquam putaretur fides Christi in Dei uirtute, sed in eloquentie humane argumentis consistere; nec quemquam crederemus ad fidem diuino inspiramine prouocari, sed potius uerborum calliditate seduci.

 [1Kb] 6. Omnis secularis doctrina spumantibus uerbis resonans, ac se per eloquentie tumorem attollens, per doctrinam simplicem et humilem Christianam euacuata est, sicut scriptum est: Nonne stultam fecit Deus sapientiam huius mundi ?

7. Fastidiosis atque loquacibus Scripture sancte minus propter sermonem simplicem placent. Gentili enim eloquentie comparata uidetur illis indigna. Quod si animo humili mysteria eius intendant, confestim aduertunt quam excelsa sunt que in illis despiciunt.

[1Kb] 8. In lectione non uerba, sed ueritas est amanda. Sepe autem reperitur simplicitas ueridica, et composita falsitas, que hominem suis erroribus illicit, et per lingue ornamenta laqueos dulces aspergit.

 298 [2Kb] 9. Nil aliud agit amor mundane scientie, nisi extollere laudibus hominem. Nam quanto maiora fuerint litterature studia, tanto animus arrogantie fastu inflatus maiore intumescit iactantia. Unde et bene psalmus ait: Quia non cognoui litteraturam, introibo in potentias Domini .

10. Simplicioribus litteris non est preponendus fucus grammatice artis. Meliores sunt enim communes littere quia simpliciores et ad solam humilitatem legentium pertinentes, ille uero nequiores, quia ingerunt hominibus perniciosam mentis elationem.

[15Kb] 11. Meliores esse grammaticos quam hereticos. Heretici enim haustum lethiferi succi hominibus persuadendo propinant, 299 grammaticorum autem doctrina potest etiam proficere ad uitam, dum fuerit  in meliores usus assumpta.



CAPUT XIu. De collatione.

[1Kb] 1. Cum sit utilis ad instruendum lectio, adhibita autem collatione maiorem intelligentiam prebet. Melius est enim conferre quam legere.

2. Collatio autem docibilitatem facit. Nam propositis interrogationibus cunctatio rerum excluditur, et sepe obiectionibus latens ueritas approbatur. Quod enim obscurum aut dubium est, conferendo cito perspicitur.

[1Kb] 3. Multum prosunt in collatione figure. Res enim que minus per se aduertuntur, per comparationem rerum facile capiuntur. Nam sepe sub specie alia spirituales causas Scripture diuine insinuant; et,  nisi per aliquam euidentem ostensionem, uix apparent occulta legis mysteria.

[1Kb] 4. Sicut instruere solet collatio, ita contentio destruit. Hec enim, relicto sensu ueritatis, lites generat, et pugnando uerbis etiam in Deum blasphemat. Inde et hereses, et schismata, quibus subuertitur fides, ueritas corrumpitur, scinditur caritas. .

5. Contentiosorum studium non pro ueritate, sed pro appetitu laudis, certat; tantaque est in his peruersitas, ut ueritati cedere nesciant, ipsamque rectam doctrinam euacuare contendant.

300 [1Kb] 6. In disputatione fidelium cauenda est propositionum artificiosa subtilitas, que callidis obiectionibus retia tendit; ita enim uersutis assertionibus  prauorum disputatio innodatur, ut recta esse simulent que peruersa persuadent.

7. Lectio memorie auxilio eget. Quod si fuerit naturaliter tardior, frequenti tamen meditatione acuitur, ac legendi assiduitate colligitur.

[1Kb] 8. Sepe prolixa lectio longitudinis causa memoriam legentis obtergit. Quod si breuis sit, submotoque libro sententia retractetur in animo, tunc sine labore legitur, et ea que lecta sunt recolendo a memoria minime excidunt.

9. Acceptabilior est sensibus lectio tacita quam aperta; amplius enim intellectus instruitur, quando uox legentis quiescit, et sub silentio lingua mouetur. Nam clare legendo et corpus lassatur, et uocis acumen obtunditur.



CAPUT Xu. De contemplatione et actione.


[2Kb] 1. Actiua uita innocentia est operum bonorum,  contemplatiua speculatio supernorum; illa communis multorum est, ista uero paucorum.

2. Actiua uita mundanis rebus bene utitur, contemplatiua uero mundo renuntians, soli Deo uiuere delectatur.

301 [2Kb] 3. Qui prius in actiua uita proficit, ad contemplationem bene conscendit. Merito enim in ista sustollitur, qui in illa utilis inuenitur. Quicunque adhuc temporalem gloriam, aut carnalem affectat concupiscentiam, a contemplatione prohibebitur, ut positus in actualis uite operatione purgetur. In ista enim prius per exercitium boni operis cuncta exhaurienda sunt uitia, ut in illa iam pura mentis acie ad contemplandum Deum quisque pertranseat. Et licet conuersus statim ad contemplationem conscendere  cupiat, tamen ratione cogitur, ut prius in actiue uite operatione uersetur.

[1Kb] 4. Exemplum enim actiue et contemplatiue uite de Iacob sume, qui dum ad Rachel, hoc est, ad uisum principium, destinaret, que contemplationem significat, Lia illi, hoc est, laboriosa uita supponitur, que actiuam demonstrat .

[1Kb] 5. Sicut sepultus ab omni negotio terreno priuatur, ita et contemplationi uacans ab omni occupatione actuali auertitur. Et sicut ab actuali uita conscendentes in contemplationis quiete sepeliuntur, ita ab actione seculi recedentes eos uita actiua in se quasi sepeliendos suscipit; ac per hoc uite mundane actiua uita, et uite actiue contemplatiua sepulcrum est.

 [1Kb] 6. uiri sancti, sicut a secreto contemplationis egrediuntur ad publicum actionis, ita rursus ab actionis manifesto ad secretum 302 contemplationis  intime reuertuntur, ut intus Deum laudent, ubi acceperunt unde et foris ad eius gloriam operantur.

[1Kb] 7. Sicut aquile moris est semper oculum in radium solis infigere, nec deflectere, nisi esce solius obtentu, ita et sancti a contemplatione ad actualem uitam interdum reflectuntur, considerantes illa summa sic esse utilia, ut tamen ista humilia sint paululum nostre indigentie necessaria.

[1Kb] 8. In actiue uite genere humana intentio perseueranter incedit; in contemplatione autem sese per interualla resumit, quia diuturnitate contemplandi lassatur.

[1Kb] 9. uisio animalium in Ezechiele, que ibant, et non reuertebantur , pertinent ad uite actiue perseuerantiam; et iterum ea animalia, que  ibant et reuertebantur, pertinent ad contemplatiue uite mensuram, in qua dum quisque intenderit, sua reuerberatus infirmitate reflectitur; atque, iterum renouata intentione, ad ea unde descenderat rursus erigitur. Quod fieri inactiua uita non potest, de qua si quisque reflectat uel ad modicum, statim uitiorum excipitur luxu.

[1Kb] 10. Oculus dexter scandalizans, quem euelli Dominus precepit , uita contemplatiua est. Duo oculi in facie, actiua uita et contemplatiua in homine. Qui igitur per contemplationem docebit errorem, melius est si euellat contemplationis oculum, seruans sibi unum uite actiue obtutum, ut sit utilius illi per simplicem actionem ire ad uitam, quam per contemplationis errorem mitti in gehennam.

 11. Sepe mens ad summa ab imis erigitur, et sepe a summis ad infima pondere carnis reclinata reflectitur.

12. Multos Deus ex carnalibus sua gratia uisitat, et ad contemplationis fastigium eleuat. Multosque a contemplatione iusto iudicio deserit, et lapsos in terrenis operibus derelinquit.



303 CAPUT XuI. De contemptoribus mundi.

[1Kb] 1. Ea que seculi amatoribus chara sunt, sancti uelut aduersa refugiunt; plusque aduersitatibus mundi gaudent, quam prosperitatibus delectantur.

2. Alienos esse a Deo quibus hoc seculum ad omne commodum prosperatur. Seruis autem Dei  cuncta huius mundi contraria sunt; ut dum ista  aduersa sentiunt, ad celeste desiderium ardentius excitentur.

3. Magna apud Deum refulget gratia, qui huic mundo contemptibilis fuerit. Nam reuera necesse est ut quem mundus odit diligatur a Deo.

[1Kb] 4. Sanctos uiros in hoc seculo legimus peregrinos esse, et hospites ; unde et reprehenditur Petrus quod tabernaculum in monte figere cogitauit , quia sanctis in hoc mundo tabernaculum non est, quibus patria et domus in celo est.

5. Sancti uiri ideo contemnere cupiunt mundum, et motum mentis ad superna reuocare, ut ibi se recolligant, unde defluxerint, et inde se subtrahant, ubi dispersi sunt.

 [1Kb] 6. Iusti, qui rebus honoribusque, ac uite blandimentis renuntiant, proinde se ab omni terrena possessione mortificant, ut Deo uiuant; ideoque seculi huius blanditias calcant, ut ualidiores ad uitam illam de huius uite mortificatione consurgant. Cuncta quippe temporalia, quasi herbe uirentes, arescunt et transeunt; ideoque pro eternis rebus, que nunquam arescunt, recte ista Dei seruus contemnit, quia in eis stabilitatem non aspicit.

304 7. Qui post renuntiationem mundi ad supernam patriam sanctis desideriis inhiat, ab hac terrena intentione, quasi quibusdam pinnis, subleuatus erigitur, et in quo lapsus erat, per gemitum conspicit, et ubi peruenerit, cum gaudio magno intendit. Qui uero, a contemplationis requie reflexus,  in curas huius seculi incidit, si ad memoriam sui reuertatur, protinus ingemiscit; quantumque fuerint tranquilla que perdidit, et quam confusa sint in quibus cecidit, ex ipsa laboris sui difficultate cognoscit. Quid enim in hac uita laboriosius quam terrenis desideriis estuare? Aut quid hic securius quam huius seculi nichil appetere? Qui enim hunc mundum diligunt, turbulentis eius curis et sollicitudinibus conturbantur. Qui autem eum odiunt, nec sequuntur, interne quietis tranquillitate fruentes, future pacis requiem, quam illi exspectant, hic quodammodo habere iam inchoant.



CAPUT XuII. De sanctis qui se a consortio seculi separant.

 1. Sancti uiri funditus seculo renuntiantes, ita huic mundo moriuntur, ut soli Deo uiuere delectentur;  quantoque ab huius seculi conuersatione se subtrahunt, tanto interne mentis acie presentiam Dei, et angelice societatis frequentiam contemplantur.

2. Malorum tam praua sunt opera manifesta, ut hi qui supernam patriam desiderant, non solum mores eorum, sed et consortia fugiant. Quidam etiam corporaliter separari desiderant ab iniquis, ut eorum non inuoluantur delictis. Nonnuli, etsi non corporali discessu, spirituali tamen ab eorum intentione recedunt; qui etsi communes sunt conuersatione, discreti tamen sunt corde uel opere. Et licet sepe in medio carnalium uitam Deus protegat electorum, tamen satis rarum est ut quis inter seculi uoluptates positus a uitiis maneat illibatus, in quibus etsi non cito implicetur, aliquando tamen attrahitur. Neque  enim diuturnus esse poterit, qui periculo proximus fuerit.

3. uia sine offendiculo, uita monachi sine cupiditatis et timoris impedimento. Dum enim quisque a consortio mundi abstrahitur, nec cupiditas eum obligat consentientem, nec cruciat sentientem.

305 [1Kb] 4. Bonum est corporaliter remotum esse a mundo, sed multo est melius uoluntate; utrumque uero perfectum; ille ergo perfectus est, qui huic seculo et corpore et corde discretus est.

[1Kb] 5. Onager, ut ait Iob, contemnit ciuitatem, et monachi communem secularium ciuium conuersationem. Hi aduersa uite nostre appetunt, prospera contemnunt, ut, dum ab eis hec uita despicitur, futura inueniatur.



CAPUT XuIII. De preceptis altioribus monachorum.


1. Alia sunt precepta que dantur fidelibus communem uitam in seculo agentibus atque alia seculo huic renuntiantibus. Illis enim dicitur ut sua omnia bene gerant, istis ut sua omnia bene derelinquant. Illi preceptis generalibus astringuntur, isti precepta generalia perfectius uiuendo transcendunt.

[1Kb] 2. Ad perfectum non sufficit, nisi ut, abnegatis omnibus suis, etiam seipsum quisque abneget; sed quid est seipsum abnegare, nisi uoluptatibus propriis renuntiare? Ut qui superbus erat sit humilis; qui iracundus esse studeat mansuetus. Nam si ita quisque renuntiet que possidet omnibus, et suis non  renuntiet moribus, non est Christi discipulus. Qui enim renuntiat rebus suis, sua abnegat; qui uero renuntiat moribus prauis, semetipsum scilicet abnegat.  Unde et Dominus: Qui uult, inquit, post me uenire, abneget semetipsum .



306 CAPUT XIX. De humilitate monachi, uel opere.

1. Summa uirtus monachi humilitas, summum uitium eius superbia est. Tunc autem se quisque monachum iudicet, quando se minimum existimauerit, etiam cum maiora uirtutum opera gesserit.

2. Qui mundum deserunt, et tamen uirtutes preceptorum sine cordis humilitate sequuntur, isti quasi de excelso grauius corruunt, quia deterius per uirtutum elationem deiiciuntur, quam per uitia prolabi potuerunt.

3. Omnis Dei seruus de suis meritis non debet attolli, dum posse uideat ex inferioribus sibi prelatiores  alios fieri. Nouerit autem omnis sanctus se alterius non preponere sanctitati. Semper Dei serui conscientia humilis esse debet et tristis, scilicet, ut per humilitatem non superbiat, ut per utilem merorem cor ad lasciuiam non dissoluat.

[1Kb] 4. Dei seruus dum bonum aliquod opus agit, utrum ei ad boni remunerationem pertineant que facit, incertus est, ne forte discussione celestis Iudicis reus pensetur, et in his que Dei sunt negligenter aut superbe aliquid operasse inueniatur. Ideoque pro hoc ipso tristis merensque efficitur, atque indesinenter turbatur, reminiscens procul dubio scriptum esse: Maledictus qui facit opus Dei negligenter . Nam ueraciter condemnamur, si per torporem ea que bona sunt agimus.

[1Kb] 5. Dei seruum sine intermissione legere, orare et  operari oportet, ne forte mentem otio deditam spiritus fornicationis subripiat. Cedit enim labori uoluptas, animum autem uacantem cito preoccupat. Contuere Salomonem per otium multis fornicationibus inuolutum, et per fornicationis uitium usque in idololatriam lapsum.



307 CAPUT XX. De tepore monachorum.

[32Kb] 1. Qui non rigida intentione monachi professionem sectantur, quanto superni amoris propositum dissolute appetunt, tanto procliuius ad mundi amorem denuo reducuntur. Nam professio non perfecta presentis uite repetit desideria; in quibus etsi nondum se monachus alliget opere, iam tamen alligat cogitationis  amore. Longe quippe a Deo est animus, cui hec adhuc uita dulcis est. Iste enim quid de supernis appetat, quid de infimis fugiat, nescit. Nam sicut  scriptum est: Qui apponit scientiam, apponit et dolorem. .

[1Kb] 2. Quantum enim quisque potuerit superna scire, que appetat, tanto de infimis acrius quibus inheret dolere debet. Propter hoc enim et Iacobus apostolus dicit: Miseri estote, lugete, et plorate, risus uester in luctum conuertatur, et gaudium in merorem . Hinc etiam Dominus: Beati, inquit, qui lugent, quoniam ipsi consolabuntur . Et rursus: ue uobis qui ridetis, quoniam flebitis .

3. Qui ad hoc conuersionem sanctitatis pretendit, ut aliis quandoque preesse desideret, iste non discipulus Christi, sed prauitatis sectator existit, quia non pro Deo, sed pro seculi honore portare studet crucis Christi laborem.



CAPUT XXI. De monachis qui curis seculi occupantur.


[1Kb] 1. Hi qui pro Dei timore seculo renuntiant, et tamen curis rerum familiarium implicantur, quanto se rerum studiis occupant, tanto a caritate diuina seipsos separant. Qui simul et terrenis 308 parere curis et diuinis exerceri student, utrumque complecti simul non ualent. Nam duas curas pariter inesse pectori humano non posse; et duobus seruientem dominis, utrique placere difficile est.

2. Nisi prius a secretioribus cordis expellatur importuna secularium multitudo curarum, anima, que intrinsecus iacet, nequaquam resurget. Nam dum se per innumeras seculi cogitationes spargit, ad considerationem sui se nullatenus colligit.

 3. Arguitur eorum tepor qui, Deo uacare uolentes, et mundo renuntiant, et curas proprias aspernantur; sed dum propinquorum utilitates procurant, a Dei amore se separant.

[1Kb] 4. uir spiritualis ita prodesse debet sue propinquitati, ut dum illis gratiam carnis prestare studet, ipse a spirituali proposito nequaquam declinet. Multi enim monachorum amore parentum non solum terrenis curis, sed etiam forensibus iurgiis inuoluuntur, et pro suorum temporali salute animas suas perdunt.

[1Kb] 5. Interdum ordinata discretio est, dum negatur proximo quod prestatur extraneo, ut noueris, non prohiberi pietatis officium, sed negari carnalitatis affectum. Proximis enim carnaliter prestatur, quod extraneis pie impenditur.

 6. Sicut nostra nobis non odienda est anima, sed eius carnales affectus odio debemus habere, ita nec parentes odio a nobis habendi sunt, sed eorum impedimenta, que nos ab itinere recto prepediunt,  dum tamen Dominus ita precipiat nobis parentes odire, sicut et animas nostras.

[1Kb] 7. Figuram sanctorum uirorum renuntiantium seculo uaccas designasse Allophylorum, arcam Dei gestantes. Nam sicut ille pignerum affectibus a recto itinere minime digresse sunt, ita et uir mundo renuntians, parentele obtentu non debet a bono prepediri proposito.



309 CAPUT XXII. De his qui a Deo mundi amore prepediuntur.

[1Kb] 1. Multi cupiunt conuolare ad gratiam Dei, sed timent carere oblectamentis mundi. Prouocat quidem eos amor Christi, sed reuocat cupiditas seculi. Qui proinde obliuiscuntur uoti, quia capiuntur illecebris uanitatis.

 [1Kb] 2. Quecunque mens procellis mundi huius inuolueris, lignum conscende crucis, ut a mari, id est, tempestate huius seculi libereris. Nam nullus te a lacu mortis humane saluabit, nisi Christus eruerit.

3. Qui seculo renuntiare disposuit, transgressionis reatu astringitur, si uotum mutauerit. Atrociter enim in discussione diuini iudicii arguendi sunt, qui, quod professione spoponderant, implere opere contempserunt.

[1Kb] 4. Mirabiliter comparatur similitudo a uoluptatibus mundi conanti redire ad Deum, retinentibus eum cupiditatibus seculi, ei qui dormitans exsurgere conatur, et sopore somni deprimitur. Ille enim ad bonum nouit redire, et uoluptatum facibus non sinitur. Iste melius eligit uigilare, sed soporis torpore  tenetur.

5. A bono in deterius lapsos supra carbones frigidos fieri nigriores, quia per torporem mentis ab igne caritatis Dei exstincti sunt, et, per mundi appetitum a luce superne illuminationis priuati, nigredine peccatorum fuscantur.

[1Kb] 6. Quidam intentionem bone operationis metu exstinguunt inopie, nec permittuntur infirma mente desiderata perficere; et cum indigere in mundo metuunt, a gloria superna semetipsos abscindunt.

7. Multis consiliorum argumentis insidiatur eis diabolus in acquirendo plurima qui paucis et modicis uouerant esse contenti. Opponit igitur in eorum mentes futuram egestatem filiorum, 310 persuadet habere plura, unde sibi egenisque sufficiat, quatenus  his blandimentis intentionem bone deuotionis subuertat, atque in terrenis lucris deceptam mentem reducat.

[27Kb] 8. Multis argumentis insidiatur diabolus eis qui  renuntiant seculo, ut eius se iterum amori substernant. Grauius autem illos in concupiscentiis seculi ferit, quos post renuntiationem ad mundi amorem reduxerit. Et maxime per cenodoxiam subiicit sibi diabolus monachum, ut quem per seculi amorem retinere non potuit, ab humilitatis culmine subtrahat, et per superbie tumorem sibi subditum faciat.

9. Dei seruus semper fallentis diaboli preuidere debet insidias, et magis in bonis operibus cordis debet adhibere cautelam, ne per uanam gloriam perdat semetipsum, ac pereat, cunctaque bona amittat que recte agendo obtinuerat.



CAPUT XXIII. De iactantia.

[1Kb] 1. Tam in factis quam in dictis cauendam esse  iactantiam; flendam tamen ruinam, qua sibi quemquam magis quam Deo placere, et laudem ab hominibus comparare.

2. uanus, et erroris est animus plenus, famam appetere et ad capiendam terrenam laudem studium dare. Circumspice temetipsum, homo, nichilque tibi arroges, que in te sunt preter peccatum. Non declinat ad dexteram, qui non sibi, sed Deo tribuit bona que agit; neque ad sinistram se uertit, qui de diuina indulgentia peccandi licentiam non presumit. Hoc est, quod Propheta ait: Hec uia, ambulate in ea, neque ad dexteram, neque ad sinistram declinantes .

[1Kb] 3. uerum est quod natura expetit delectari in laudibus; sed 311 tunc recte, si in Deo, non in se  quisque laudetur, sicut scriptum est: In Domino laudabitur anima mea .

[1Kb] 4. Sepe uanam gloriam contemnendo, in aliud genus elationis inciditur, dum in se quis gloriatur, pro eo quod contemnat ab hominibus laudem.

[1Kb] 5. Quibusdam concessum est tantumdem bene agere, et fructum boni operis non habere, quod ipsi sibi auferunt per studium humane iactantie.

6. Semper suam aspiciant feditatem, qui uane glorie fauores diligunt, et perdidisse bonum opus doleant, quod pro humana ostentatione fecerunt.

[1Kb] 7. Amator uane glorie, unde possit semper laudari, agere non quiescit, et subinde illi uires uanitatis prauus appetitus auget.

[1Kb] 8. Boni operis inchoatio non debet citius palam  ad hominum cognitionem uenire, ne dum boni inchoatio humanis oculis reseratur, a uirtute perfectionis  inanescat ceptio sanctitatis. Ante maturitatis enim tempus messes florentes cito pereunt, germinaque eorum inutilia fiunt.

[1Kb] 9. uirtutes sanctorum per ostentationis appetitum dominio demonum immundorum subiiciuntur, sicut Ezechias rex, qui diuitias suas Chaldeis per iactantiam prodidit, et propterea perituras per prophetam audiuit, ut significaret Dei seruum uirtutes suas, dum uane glorie studio prodiderit, perdere, et statim demones suorum operum dominos facere, sicut ille per ostentationem Chaldeos rerum suarum dominos fecit.

[1Kb] 10. Optima est illa discretio, ut et nota sint opera nostra ad Dei augendam gloriam, et occulta pro elatione uitanda humana. Ille autem debet publicare  bonum, quod agit, qui, perfecta humilitate fundatus, nulla iam elatione contingitur. Nam qui se intelligit adhuc amore laudis pulsari, facta bona in occulto agat, ne forte quod egerit perdat.

11. Interdum uiri sancti, dum cupiunt funditus suam mutabilitatem corrigere, aliquando tumore tanguntur elationis sue conscii 312 actionis iustitie, sed ab huius subreptionis malo humilitatis compunctione purgantur.

12. uiri sancti nonnunquam quosdam de se audientes instruunt, et tamen in his alta se consideratione custodiunt, ne dum alios a terrena intentione erigunt, ipsi in terrene laudis appetitu demergantur.

13. Quidam per incautam uirtutum iactantiam relabuntur  ad uitia; et quidam, dum uitiorum impulsum frequenter plangunt, de ipsa infirmitate per humilitatem ualidius conualescunt.

14. Plerumque utile est arrogantibus deseri a Deo, quatenus sue infirmitatis conscii ad humilitatem redeant, et humiles post casum existant.

15. Nonnulli falsa opinione arrogantie se esse perfectos existimant, dum non sint qui obortis tentationibus innotescunt.

16. Tanto quisque fit ueritati uicinior, quanto se esse longius ab ea fuerit arbitratus. Hoc enim humilitatis est, que Deo hominem iungit. Ceterum iactantia oculos, quibus Deus uideri poterat, claudit.

17. Sicut solis radius dum conspicitur, acies oculorum hebetatur sic et qui immoderate altiora  scrutatur, ab intentione ueri obtunditur.

[1Kb] 18. Sicut aquila ex alto ad escas collabitur, sic  homo de alto bone conuersationis per carnalem appetitum ad inferiora demergitur.



CAPUT XXIu. De hypocrisi.

[1Kb] 1. Hypocrita uerba sanctorum habet, uitam non habet: et quos per sermonem doctrine genuerit, non fouet exemplis, sed deserit, quia quos uerbo edificat, uita et moribus destruit.

[1Kb] 2. Hypocrite simulatores dicuntur, qui iusti non esse querunt, 313 sed tantum uideri cupiunt. Hi mala agunt, et bona profitentur. Per ostentationem quippe boni apparent, per actionem uero mali existunt.

[2Kb] 3. Omnia possunt a simplicibus uitia perpetrari, simulatio uero et hypocrisis non committitur nisi a  male astutis per calliditatem, ualentibus uitia sub specie uirtutum celare, et non ueram sanctitatem obiicere.

4. Sancti non solum gloriam supra modum suum omnino non appetunt, sed etiam hoc ipsum uideri refugiunt quod esse meruerunt. Hypocrite autem, malitie sue occulta tegentes ante oculos hominum, quadam innocentie sanctitate se uestiunt, ut uenerentur. Quibus diuina uoce dicitur: »ue uobis, hypocrite, quia similes facti estis sepulcris dealbatis, que foris quidem apparent hominibus speciosa, intus uero plena sunt ossibus mortuorum. Ita et uos foris quidem apparetis hominibus iusti, intus uero pleni estis auaritia et iniquitate« .

 5. Dupliciter damnantur hypocrite, siue pro occulta iniquitate, 314 siue pro aperta simulatione. Ex illo enim condemnantur, quia iniqui sunt; ex isto, quia ostendunt quod non sunt.

6. Non semper latent hypocrite; nam etsi in principio sui quidam non pateant, prius tamen quam uita eorum finiatur quam simulate uixerint deteguntur. Omne enim sincerum permanet: nam que simulata sunt diuturna esse non possunt.

 7. Non eorum desperanda est salus, qui adhuc aliquid terrenum sapiunt, dum possint et in occultis agere unde iustificentur. Hi enim meliores sunt hypocritis, eo quod mali sint in aperto, et in occulto boni. Hypocrite uero in occulto mali sunt, et bonos se palam ostendunt.

8. Hypocritam iustus arguere prohibetur, ne deterior castigatus existat, dicente Salomone: Noli arguere derisorem, ne oderit te .



CAPUT XXu. De inuidia.

[1Kb] 1. Liuor alieni boni suum punit auctorem. Nam unde bonus proficit, inde inuidus contabescit.

[1Kb] 2. Homines praue uiuentes, sicut de bonorum lapsibus gratulantur, ita de eorum recte factis, bonique  perseuerantia confunduntur .

3. Inuidus membrum est diaboli, cuius inuidia mors introiuit in orbem terrarum, sicut et superbus membrum est diaboli, de quo scriptum est: Omne sublime uidet, et ipse est rex super omnes filios superbie .

4. Nulla est uirtus que non habeat contrarium inuidie malum; sola miseria caret inuidia, quia nemo inuidet misero, cui re uera non liuor obiicitur, sed sola misericordia adhibetur.

5. Multi et bonos imitari nolunt, et de bonorum profectibus inuidie liuore tabescunt. Quo fit ut nec illi corrigantur a malo suo, sed per inuidentiam deteriorentur, ut bonos a recto studio, quantum in ipsis est, si potuerint, deprauare conentur.

 315 6. Quando malos boni proficere uident, non scandalizentur; sed quem sint finem habituri maxime cogitent.

7. Hoc omnis inuidus alienis uirtutibus prestat, quod beato Iob Satan prestitit . Nam dum emulatur prosperitatibus, commouit aduersa, sed dum credidit eum diabolus posse prosterni, inde eius aucta sunt merita, atque inde claruerunt probabiliora patientie documenta.

 [1Kb] 8. Ita requirunt inuidi aditum male fame, per quam bonorum uitam maculent, sicut querebant ostium Sodomite, quo domum Lot nocituri introirent. Illi uero cecitate erroris percussi, parietes uidebant, ostium non inueniebant. Non aliter inuidendo inuidi, uelut parietem, uirtutes dissimulant, uitia uero perquirunt, per que eorum conscientiam urant.



CAPUT XXuI. De simulatione.

[1Kb] 1. Fraudulentie genus in modum pharetre subtiliter insidiarum sagittas celat, ut falsam faciat securitatem, decipiatque callide eum contra quem molitur occulte.

2. Cauendus est inimicus qui manifestus est, sed magis ille qui uideri non potest. Facile enim uincimus  que uidemus, que autem non uidemus difficile a nobis expellimus.

3. Raro nocetur homo ab extraneis, si sui eum non ledant. Magis enim insidiis nostrorum quam aliorum periclitamur.

4. Latent sepe uenena circumlita melle uerborum; et tandiu deceptor bonitatem simulat, quousque fallendo decipiat.



316 CAPUT XXuII. De odio.

[1Kb] 1. Non hominem, sed uitia odio habenda. Flebiliter autem deplorandi sunt, qui odio in fratrem tabescunt, et contra alios perniciosum animi dolum seruant .

2. A regno enim Dei se separant, qui semetipsos  a caritate dissociant.

3. Sicut mater Ecclesia praue ab hominibus hereticis premitur, sed tamen eos uenientes ad se benigna caritate amplectitur, ita et singuli nostrum quoscunque inimicos sustinemus, reuertentes materna imitatione amplecti statim debemus.

4. Cito est ignoscendum cuiquam, dum ueniam postulat.

5. Non enim posse peccata dimitti ei qui in se peccanti debita non dimittit. Formam enim nobis indulgentie Deus ex merito conditionis nostre imposuit, dum ita orare nos precipit: Dimitte nobis debita nostra, sicut et nos dimittimus debitoribus nostris . Iustum est enim Dei iudicium, tantumque peccatori a se indulgeri ostendit, quantum  alterutrum unusquisque in se offenso indulget.

6. Quidam de suis fidentes meritis pigre in se  delinquentibus ueniam prestant, sed nichil proficit esse illibatum a culpa, qui non est paratus ad ueniam; dum potius hec magna sit culpa, quando tardius relaxantur fraterna delicta.

7. Qui fratrem sibi tardius reconciliat, Deum sibi tardius placat. Frustra enim propitiari sibi Deum querit, qui cito placari in proximum negligit.



CAPUT XXuIII. De dilectione.

1. Duo sunt erga dilectionem proximi conseruanda; unum, ne 317 malum quis inferat; alterum, ut bonum impendat. Primum, ut caueat ledere; sequenter, ut discat prestare.

2. Amicitia est animorum societas. Hec quippe a duobus incipit. Nam minus quam inter duos dilectio  esse non poterit.

[1Kb] 3. Antiqui dixerunt de societate duorum, unam esse animam in duobus corporibus, propter uim scilicet amoris, sicut in Actibus apostolorum legimus: Erat illis cor unum, et anima una. Non quia multa corpora unam habebant animam; sed quia, uinculo et igne caritatis coniuncti, unum omnes generaliter sine dissensione sapiebant.

4. Amicitia et prosperas res dulciores facit, et aduersas communione temperat leuioresque reddit. Quia dum in tribulatione amici consolatio adiungitur, nec frangitur animus, nec cadere patitur.

5. Tunc uero amicus amatur, si non pro se, sed pro Deo ametur. Qui uero pro se amicum diligit, insipienter eum amplectitur. Multum in terra demersus  est, qui carnaliter hominem moriturum plus diligit quam oportet. Qui enim intemperanter amicum amat, pro se magis illum quam pro Deo amat. Quantum ergo bonus est, qui pro Deo fratrem diligit, tanto perniciosus, qui eum pro seipso amplectitur.

[1Kb] 6. Plerumque diligit in alio homo, quod odit in se, utpote in infantibus. Amamus enim quamdam eorum ignauiam, et tamen odimus, quia ignaui esse nolumus. Sic lapides, equos et cetera, que licet diligimus, sed tamen nolumus hoc esse, etiam si possimus.



CAPUT XXIX. De fictis amicitiis.

1. Cito per aduersa fraudulentus patet amicus; nam in prosperitate incerta est amicitia, nec scitur utrum persona an felicitas diligatur.

 2. Sepe per simulationem amicitia colitur, ut qui non potuit aperte decipere, decipiat fraudulenter.

 318 3. Tunc quisque magis fit pietati iustitieque diuine contrarius, quando despicit amicum aliqua aduersitate percussum. Qua in re et sibi occasionem mercedis tollit, et erga percussionem proximi crudelis existit: ueluti actum est inter Lazarum ulcerosum diuitemque superbum. Per aduersa igitur et prospera comprobatur, si utique uere diligatur Deus, et proximus; nam dum aduersa procedunt, amicus fraudulentus detegitur, statimque despicit quem se diligere simulauit.

4. Amicitia certa nulla ui excluditur, nullo tempore aboletur, ubicunque enim se uerterit tempus, illa firma est.

[1Kb] 5. Rari sunt amici qui usque ad finem existant cari. Multos a caritate aut aduersitas temporis,  aut contentio quelibet actionis auertit.

6. Sepe per honorem quorumdam mutantur et mores; et quos ante conglutinatos caritate habuerunt, postquam ad culmen honoris uenerint, amicos habere despiciunt.



CAPUT XXX. De amicitia ex munere orta.

[1Kb] 1. Inter ueros amicos amicitia ex beneuolentia oritur, inter fictos beneficio adiungitur.

2. Non sunt fideles in amicitia, quos munus, non gratia copulat. Nam cito deserunt, nisi semper acceperint. Dilectio enim que munere glutinatur eodem suspenso dissoluitur. Illa uera est amicitia, que nichil querit ex rebus amici, nisi solam beneuolentiam, scilicet ut gratis amet amantem.

 3. Plerumque amicitia ex necessitate uel indigentia nascitur, ut sit per quem quisque quod desiderat consequatur. Ille autem eam ueraciter querit, qui nichil egendo eam appetit. Nam illa ex inopia breuis est et fucata, ipsa pura atque perpetua.



319 CAPUT XXXI. De malorum concordia.

1. Amicitia in rebus tantum bonis habenda est; nam qui ea in malo utuntur, non sibi amici, sed inimici existunt.

[1Kb] 2. Concordiam malorum contrariam esse bonorum. Et sicut optandum est ut boni pacem habeant in inuicem, sic optandum est ut mali inuicem sint discordes. Unanimitatem quippe malorum bonorum esse contrariam, Paulus apostolus approbat, qui  malos contra se diuidit, quos in necem suam concordasse conspexit . Inde et in Lege mare Rubrum, hoc est, concordia malorum hominum diuiditur, ut electorum uia tendens ad beatitudinem non impediatur. Impeditur autem iter bonorum, si mare, hoc est, unitas non diuidatur iniquorum .



CAPUT XXXII. De correptione fraterna.


1. Non debet uitia aliena corripere, qui adhuc uitiorum contagionibus seruit. Improbum est enim arguere quemquam in alio quod adhuc reprehendit in semetipso.

[1Kb] 2. Qui ueraciter fraternam uult corripere, ac sanare infirmitatem, talem se prestare fraterne utilitati studeat, ut eum quem corripere cupit humili corde admoneat, et hoc faciens ex compassione quasi communis periculi, ne forte et ipse subiiciatur tentationi.

[1Kb] 3. Sicut uiri spirituales alieni peccati emendationem exspectant, ita proterui delinquentibus deridendo insultant, et, quantum in ipsis est, eos insanabiles  putant; nec declinant cor ad compatiendi misericordiam, sed superbientes detestantur atque blasphemant.

4. Nonnunquam accidit ut inter amicos aliqua redargutionis enutrita discordia maiorem postea caritatem parturiat, utpote dum 320 corriguntur ea que displicere in amico uidentur, et hoc quidem primum non sine quadam emulatione admonitus suscipit, sed correptus postmodum gratias agit. At contra multi pro parua lesione uim caritatis rescindunt, et ab amore dilectionis sese perenniter retrahunt.

[1Kb] 5. Plerique correptionem suam officium caritatis existimant. Plerique uero hoc ipsum, quod ex caritate corripiuntur, ad iniurie contumeliam trahunt.  Unde occurrit ut ex eo deteriores efficiantur, per quod emendari obediendo potuerunt.

[1Kb] 6. Salubriter accipiunt iusti, quoties de suis excessibus arguuntur. Superflua autem est humilitas eorum qui se gessisse accusant que non admiserunt. Qui uero sine arrogantia bona facta sua pronuntiat, procul dubio nequaquam peccat.

7. Est quorumdam excusatio peruersorum, qui, dum pro suis facinoribus arguuntur, uerba iustorum pro censura declinanda abiiciunt, seruantes se diuino iudicio, quo puniendi sunt durius, dum temporaliter contemnunt iudicari se ab hominibus.

8. Iniquis molesta est ueritas, et amara disciplina iustitie; nec delectantur, nisi placentia proprie imbecillitatis: iniustitie fecundi, et steriles ueritati;  ceci ad contuendam lucem, et oculati ad tenebrarum aspiciendum errorem.

[1Kb] 9. Corda reproborum lubrica sunt ad male consentiendum, et fluxa; ad bene consentiendum, durissima.

[1Kb] 10. Probat Salomon et iusti emendationem correpti, et stulti obstinationem admoniti, dicens: Doce  iustum, et festinabit accipere. De stulto autem ait: Qui erudit derisorem, ipse sibi facit iniuriam .

[1Kb] 11. Nonnullos tante esse prauitatis homines, qui dum ipsi a malo corrigi negligunt, correctorum uitam falsa criminatione detrectant; et ad sui sceleris solatium usurpant, si uel falso compererint quod ad infamiam bonorum obiiciant, sicut est illud ex Salomone: Bona in malum conuertit impius, et in electis imponit maculam . 321 ue autem illi qui et suam renuit uitam corrigere, et bonorum non desinit detrectare.

12. Plerique mali similes sibi in malum defendunt, et patrocinio suo prauos contra correptionem bonorum suscipiunt, ne, unde displicent emendentur:  adiicientes in se aliena delicta, ut non tantum de suis malis, sed etiam de aliorum facinoribus puniantur, quorum peccata defendunt.



CAPUT XXXIII. De prepositis Ecclesie.

[1Kb] 1. uir ecclesiasticus et crucifigi mundo per mortificationem proprie carnis debet, et dispensationem ecclesiastici ordinis, si ex Dei uoluntate prouenerit, nolens quidem, sed humilis gubernandam suscipiat.

[1Kb] 2. Multis intercipit Satanas fraudibus eos qui uite et sensus utilitate prestantes, preesse et prodesse aliis nolunt; et dum eis regimen animarum imponitur, renuunt, consultius arbitrantes otiosam uitam agere, quam lucris animarum insistere. Quod tamen decepti agunt per argumentum diaboli fallentis eos  per speciem boni, ut dum illos a pastorali officio retrahit, nequaquam proficiant, qui eorum uerbis atque exemplis instrui poterant.

[1Kb] 3. Sancti uiri nequaquam occupationum secularium curas appetunt, sed occulto ordine sibi superimpositas gemunt. Et quamuis illas per meliorem intentionem fugiant, tamen per subditam 322 mentem portant. Quas quidem summopere, si liceat, uitare festinant; sed timentes occultam dispensationem Dei, suscipiunt quod fugiunt, exercent quod uitare  noscuntur. Intrant enim ad cor, et ibi consulunt quid uelit occulta uoluntas Dei; seseque subditos debere esse summis ordinationibus cognoscentes, humiliant ceruicem cordis iugo diuine dispensationis.



CAPUT XXXIu. De indignis prepositis.

[1Kb] 1. Non sunt promouendi ad regimen Ecclesie, qui adhuc uitiis subiacent. Hinc est quod preceptum est Dauid non edificare uisibile templum, quia sanguinum uir belli frequentia esset. Qua figura illi spiritualiter admonentur, qui uitiorum adhuc corruptioni sunt dediti, ne templum edificent, hoc est, Ecclesiam docere presumant.

[1Kb] 2. Non debet honoris ducatum suscipere, qui nescit  subiectos tramite uite melioris preire. Neque enim quisquam ad hoc tantum preficitur, ut subditorum culpas corrigat, et ipse uitiis seruiat.

[1Kb] 3. Qui regimen sacerdotii contendit appetere, ante se discutiat si uita honori sit congrua; quod si non discrepat, humiliter ad id quod uocatur accedat. Reatum quippe culpe geminat, si quisque cum culpa ad sacerdotale culmen aspirat. Heu! me miserum inexplicabilibus nodis astrictum; si enim susceptum regimen ecclesiastici ordinis retentem, criminis conscius timore concutior; si deseram, ne deterior sit culpa susceptum gregem relinquere, amplius reformido: undique miser metuo, et in tanto rei discrimine quid sequar ignoro.

323 4. Uniuscuiusque casus tanto maioris est  criminis, quanto, priusquam caderet, maioris erat uirtutis. Precedentium namque magnitudo uirtutum crescit ad cumulum sequentium delictorum.

[1Kb] 5. Plerique sacerdotes sue magis utilitatis causa quam gregis preesse desiderant, nec ut prosint presules fieri cupiunt, sed magis ut diuites fiant et honorentur. Suscipiunt enim sublimitatis culmen, non pro pastorali regimine, sed pro solius honoris ambitione, atque abiecto opere dignitatis, solam nominis appetunt dignitatem.

 [1Kb] 6. Dum mali sacerdotes, Deo ignorante, non fiant, tamen ignorantur a Deo, ipso per Prophetam testante: Principes exstiterunt, sed non cognoui ; sed hoc nescire Dei reprobare est, nam Deus omnia nouit.



CAPUT XXXu. De indoctis prepositis.

[1Kb] 1. Sicut iniqui et peccatores ministerium sacerdotale assequi prohibentur, ita indocti et imperiti a tali officio retrahuntur. Illi enim exemplis suis uitam bonorum corrumpunt; isti sua ignauia iniquos corrigere nesciunt. Quid enim docere potuerunt, quod ipsi non didicerunt? Desinat locum docendi suscipere, qui nescit docere. Ignorantia quippe presulum uite non congruit subiectorum. Cecus enim  si ceco ducatum prebeat, ambo in foueam cadunt. .

[1Kb] 2. Sacerdotes indoctos per Isaiam prophetam ita Dominus improbat: Ipsi, inquit, pastores ignorauerunt intelligentiam. Et iterum: Speculatores ceci omnes, id est, imperiti episcopi, nescierunt, inquit, uniuersi, canes muti, non ualentes latrare , hoc est, plebes commissas non ualentes resistendo malis per uerbum doctrine defendere.



324 CAPUT XXXuI. De doctrina et exemplis prepositorum.

[1Kb] 1. Tam doctrina quam uita clarere debet ecclesiasticus doctor. Nam doctrina sine uita arrogantem reddit, uita sine doctrina inutilem facit.

 2. Sacerdotis predicatio operibus confirmanda est, ita ut quod docet uerbo, instruat exemplo. uera est enim illa doctrina, quam uiuendi sequitur forma. Nam nichil turpius est quam si bonum, quod quisque sermone predicat, explere opere negligat. Tunc enim predicatio utiliter profertur, quando efficaciter adimpletur.

3. Unusquisque doctor et bone actionis, et bone predicationis habere debet studium, nam alterum sine altero non facit perfectum; sed precedat iustus bene agere, ut sequenter possit bene docere.

[1Kb] 4. Omnis utilis doctor plebibus subiectis ita prestare debet, atque insistere doctrine, ut quanto claret uerbo, tanto clarescat et merito. Nam quod Apostolus Timotheo precipit cum omni imperio docere  , non hortatur ad tumorem superbie, sed ad bone uite auctoritatem, uidelicet, ne libertatem  perderet predicandi, si bene doceret et male uiueret. Unde et Dominus: Qui soluerit unum de mandatis istis minimis, et sic docuerit, minimus erit in regno celorum . uides quod auctoritate magisterii caret, qui quod docet non facit.

[1Kb] 5. Sicut in numismate metallum, figura et pondus inquiritur, ita in omni doctore ecclesiastico, quid sequatur, quid doceat, quomodo uiuat. Per qualitatem igitur metalli doctrina, per figuram similitudo patrum, per pondus humilitas designatur. Qui uero ab his tribus discrepauerit, non metallum, sed terra erit.



325 CAPUT XXXuII. De his qui bene docent, et male uiuunt.

1. Interdum doctoris uitio etiam ipsa uerax doctrina  uilescit; et qui non uiuit, sicut docet, ipsam quam predicat ueritatem contemptibilem facit.

[1Kb] 2. Arcus peruersus est lingua magistrorum docentium bene et uiuentium male  Et ideo quasi ex peruerso arcu sagittam emittunt dum suam prauam uitam proprie lingue ictu confodiunt.

[1Kb] 3. Qui diuina predicant, et ex eiusdem predicationis dignitate uiuere minus curant, habentes uerbum Dei in ore, et in opere non habentes, multa bene docentes, nichil autem operantes, imitantur Balaam ariolum, qui corruens opere, apertos habuit oculos ad contuendam lucem doctrine .

4. Qui bene docet, et male uiuit, tanquam es, aut cymbalum sonum facit aliis, ipse tamen sibi manet  insensualis.

5. Qui bene docet, et male uiuit, quod docet bene, uiuentibus proficit; quod uero male uiuit, seipsum occidit. Sicut sacerdos, qui si digne se agit, ut sacerdotem decet, ministerium eius et ipsi et aliis utile est, indigne autem uiuens, aliis quidem utilis est loquendo, se autem interficit praue uiuendo; ac per hoc quod in illo mortuum est, proprium eius est; quod uero uiuit in eo, id est, sacrum ministerium, quod est uite, alienum est.

[1Kb] 6. Qui bene docet, et male uiuit, uidetur, ut cereus, aliis, dum bona exponit, lucem prestare; se uero in malis suis consumere atque exstinguere.

7. Qui bene docet et male uiuit, uidetur bonum  malo coniungere, lucem tenebris miscere, ueritatem mendacio mutare.



326 CAPUT XXXuIII. De exemplis prauorum sacerdotum.


1. Sepe per quos iustitia docetur, per ipsos peccati morbus irrepit, et mors ad plebes pertransit, scilicet, uel dum mala docent, uel dum praua faciunt.

2. Plerique sacerdotes, et clerici praue uiuentes, forma ceteris in malum existunt, qui in bonis exemplum esse debuerunt. Hi enim quoscunque exemplo male conuersationis sue perdunt, de illis rationem sine dubio reddituri sunt.

3. Ex carnalium prepositorum exemplo plerumque fit uita deterior subditorum, et plebis merito fiunt tales sacerdotes, qui exemplo deteriore populum destruant, non edificent. Ex merito enim plebis  nonnunquam episcopi deprauantur, quatenus procliuius corruant qui sequuntur.

4. Capite languente, cetera corporis membra inficiuntur. Unde et scriptum est: Omne caput languidum, et omne cor merens, a planta pedis usque ad uerticem non est in eo sanitas . Caput enim languidum doctor est agens peccatum, cuius malum ad corpus peruenit, dum eo uel peccante, uel praue docente, pestifer languor ad plebes subiectas transfertur.

[1Kb] 5. Deteriores sunt qui siue doctrina, siue exemplis, uitam moresque bonorum corrumpunt, his qui substantias aliorum prediaque diripiunt. Hi enim ea que extra nos, sed tamen que nostra sunt auferunt; corruptores uero morum proprie nos ipsos decipiunt,  quoniam diuitie hominum mores eorum sunt. Multum ergo distant damna morum a damnis temporalium rerum, dum ista extra nos sunt, mores uero in nobis.



CAPUT XXXIX. De prepositis carnalibus.

[1Kb] 1. Prouidentia plerumque diuini consilii ordinantur prepositi, 327 mundana et exteriora sectantes, ut dum temporalibus rebus se totos impendunt, spirituales tutiorem uitam contemplationis exerceant, quia dure sunt quiete uiuere uolentium sarcine curarum episcopalium. Prouidet sepe Deus curis deditos secularibus ad susceptionem regiminis, ut dum hi exteriora sine tedio procurant, spirituales rebus interioribus sine impedimento rerum terrenarum deseruiant.

 [1Kb] 2. Dei ergo ordinem accusant, a quo instituuntur, qui episcopos condemnant, dum minus spiritualia, sed magis terrena sectantur. Ex diuini enim tabernaculi dispositione ob iniurias mundi ferendas, et turbines  quosdam, institui episcopos secularibus curis insistentes, ut hi qui interius superna desiderant, nullo terreno obsistente negotio, liberius hoc quod amant intendant .

[1Kb] 3. Non est itaque iudicandus a plebe rector inordinatus, dum magis nouerint populi, sui fuisse meriti peruersi regimen suscepisse pontificis. Nam pro meritis plebium disponitur a Deo uita rectorum, exemplo Dauid peccantis  ad comparationem principum, qui ex merito plebis preuaricantur.

[1Kb] 4. Sententia damnantur Cham filii Ne, qui suorum prepositorum culpas in publico produnt; sicut Cham, qui patris pudenda non operuit, sed deridenda monstrauit . Habituri Sem meritum, et Iapheth, qui reuerenter operiunt que patres suos  excessisse cognoscunt, si tamen patrum facta non diligant, sed tantum operiant, nec imitentur. Nam sunt qui prepositos suos peruerse iudicant, dum terrenis studiis eos plus uiderint esse intentos, si uel parum iam ipsi de spiritualibus cogitauerunt.

[1Kb] 5. Rectores ergo a Deo iudicandi sunt, a suis autem subditis nequaquam iudicandi sunt: exemplo Domini, qui per se uendentes columbas et nummulariorum mensas proprio euertit flagello, et proiecit a templo , uel etiam sicut dicit Psalmista: Deus stetit in synagoga deorum, in medio autem deos discernit .

[1Kb] 6. Quod si a fide exorbitauerit rector, tunc erit arguendus a subditis; pro moribus uero reprobis tolerandus magis distringendus a plebe est.



328 CAPUT XL. De iracundis doctoribus.


[1Kb] 1. Iracundi doctores per rabiem furoris discipline modum ad immanitatem crudelitatis conuertunt; et unde emendare subditos poterant, inde potius uulnerant.

2. Ideo sine mensura ulciscitur culpas pepositus iracundus, quia cor eius dispersum in rerum curis non colligitur in amorem unius Deitatis. Meus enim soluta in diuersis catena caritatis non astringitur, sed male laxata, male ad omnem occasionem mouetur.



CAPUT XLI. De superbis doctoribus.

 [1Kb] 1. Bonus doctor et rector est, qui et in humilitate seruat disciplinam, et per disciplinam non incurrit in superbiam.

2. Elati autem pastores plebes tyrannice premunt, non regunt, quique non Dei, sed suam gloriam a subditis exigunt.

 3. Multi sunt qui in uerbo doctrine non humiles, sed arrogantes existunt, quique et ipsa recta que predicant, non studio correctionis, sed uitio elationis annuntiant.

4. Multi sunt qui non ex consulto edificandi, sed ex tumore superbiendi docent; nec ut prosint sapientes sunt, sed ut sapientes uideantur docere student.

[1Kb] 5. Est imitatio praua arrogantium sacerdotum, per quam imitantur sanctos rigore discipline, et sequi negligunt caritatis affectione: uideri uolunt rigidi seueritate, et formam humilitatis prestare nequeunt, ut magis terribiles quam mites aspiciantur.

[1Kb] 6. Superbi doctores uulnerare potius quam emendare norunt, 329 Salomone attestante: In ore stulti  uirga superbie , quia increpando rigide feriunt, et compati humiliter nesciunt.

7. Bene alieni peccati curanda uitia suscipit, qui hoc ex cordis dilectione et humili conscientia facit. Ceterum qui delinquentem superbo uel odioso animo corripit, non emendat, sed percutit. Quidquid enim proteruus, uel indignatus animus protulerit, obiurgantis furor est, non dilectio corrigentis.



CAPUT XLII. De humilitate prepositorum.

[1Kb] 1. Qui preficitur ad regimen, taliter erga disciplinam subditorum prestare se debet, ut non solum auctoritate, uerum etiam humilitate clarescat. Sed tamen ita erit in eo uirtus humilitatis, ne dissoluatur  uita subditorum in uitiis; atque ita auctoritas aderit potestatis, ne per tumorem cordis seueritas existat immoderationis. Hec est enim in Dei sacerdotibus uera discretio, qua nec per libertatem superbi, nec per humilitatem remissi sunt. Hinc est quod sancti cum multa constantia redarguerunt etiam principum uitia, in quibus cum summa esset humilitas, loco tamen necessario libere transgressores iustitie increpabant.

2. Aliquando etiam subditis nos oportet animo esse humiliores, quoniam facta subditorum iudicantur a nobis, nostra uero Deus iudicat.

3. Agnoscat episcopus seruum se esse plebis, non dominum; uerum hoc caritas, non conditio exigit.



CAPUT XLIII. De doctrine discretione.


[1Kb] 1. Non omnibus una eademque doctrina est adhibenda,  sed pro qualitate morum diuersa exhortatio erit doctorum. Nam quosdam 330 increpatio dura, quosdam uero exhortatio corrigit blanda.

2. Sicut periti medici ad uarios corporis morbos diuerso medicamine seruiunt, ita ut iuxta uulnerum uarietates medicina diuersa sit, sic et doctor Ecclesie singulis quibusque congruum doctrine remedium adhibebit, et quid cuique oporteat, pro etate, pro sexu ac professione annuntiabit.

3. Non omnibus ea que clausa sunt aperienda sunt. Multi sunt enim qui capere non possunt, quibus si indiscrete manifestentur, statim aut detrahunt, aut negligunt.

[1Kb] 4. Prima quippe prudentie uirtus est, eam quam docere oporteat estimare personam. Rudibus populis,  seu carnalibus, plana atque communia, non summa atque ardua predicanda sunt, ne immensitate doctrine opprimantur potius quam erudiantur. Unde et Paulus apostolus ait: Non potui uobis loqui quasi spiritualibus, sed quasi carnalibus, tanquam paruulis in Christo lac uobis potum dedi, non escam . Carnalibus quippe animis, nec alta nimis de celestibus, nec terrena conuenit predicare, sed mediocriter, ut initia eorum moresque desiderant, edocere.

[1Kb] 5. Coruus, dum suos pullos uiderit albi coloris, nullis eos cibis alit, sed tantumdem attendit, donec paterno colore nigrescant, et sic illos frequenti cibo reficit; ita et Ecclesie doctor strenuus, nisi eos quos docet uiderit ad suam similitudinem penitentie confessione  nigrescere, et, nitore seculari deposito, lamentationis habitum de peccati recordatione induere, upote adhuc exterioribus, hoc est, carnalibus, non aperit intelligentie spiritualis profundiora mysteria, ne dum audita non capiunt, prius incipiant contemnere quam uenerari mandata celestia.

6. Aliter est agendum erga eos qui nostro committuntur regimini, si offendunt, atque aliter cum his qui nobis commissi non sunt; 331 qui si iusti sunt, uenerandi sunt; si uero delinquunt, pro sola caritate, ut locus est, corripiendi sunt, non tamen cum seueritate, sicut hi qui nobis regendi commissi sunt.

[1Kb] 7. Prius docendi sunt seniores plebis, ut per eos infra positi facilius doceantur. Unde et Apostolus: Hec, inquit, commenda hominibus fidelibus, qui idonei  sunt et alios docere .

[1Kb] 8. Ingenium boni doctoris est incipientis a laudibus  eorum, quos salubriter obiurgatos corrigere cupit, sicut apostolus ad Corinthios facit, quos a laudibus inchoat, et increpationibus probat. Sed erant apud Corinthios, qui et laude et increpatione digni essent. Ille uero indiscrete loquitur, qui sic utraque omnibus loquitur, ut omnibus utraque conuenire uideantur.



CAPUT XLIu. De silentio doctorum.

[1Kb] 1. Pro malo merito plebis aufertur doctrina predicationis. Pro bono merito audientis tribuitur sermo doctori.

[1Kb] 2. In potestate diuina consistit cui uelit Deus doctrine uerbum dare uel cui auferre: et hoc aut pro dicentis aut pro audientis fit merito, ut modo pro culpa  plebis auferatur sermo doctoris, modo uero pro utilibus meritis tribuatur. Nam et bonus docet bonum, et malus malum, et bonus malum, et malus bonum, quod tamen fit iuxta meritum populorum.

[1Kb] 3. Non omnia tempora congruunt doctrine secundum Salomonis sententiam, dicentis: Tempus tacendi, et tempus loquendi . Non quidem per timorem, sed per discretionem, propter malorum incorrectibilem iniquitatem nonnunquam electos oportet a doctrina cessare.

332 4. Interdum doctores Ecclesie calore caritatis ardentes conticescunt a docendo, quia non est qui audiat, testante propheta: Ciuitates Austri clause sunt, et non est qui aperiat .

5. Qui docendi accepit officium, interdum ad tempus  facta proximi taceat, que statim corrigere nequaquam existimat. Nam si corrigere potest et dissimulat, uerum est quod consensum erroris alieni habeat.

6. Plerique sancti doctores pro mali pertinacia, quia iniquos emendare nequeunt, his tacere disponunt; sed calorem spiritus, quo aguntur, ferre non sustinentes, iterum in increpationem prosiliunt iniquorum.



CAPUT XLu. De prebenda sacerdotali protectione in plebe.

[1Kb] 1. Quibus docendi forma commissa est, multum subeunt periculi si contradicentibus ueritati resistere noluerint; dum propheta doctorem Ecclesie instruat ad summum usque iustitie peruenire, cum dicit: Super montem excelsum ascende, qui euangelizas Sion  ; scilicet, ut ita preemineat merito, sicut et gradu. Sequenter, ne forte debeat a docendo  timore restringi, audiat: Exalta in fortitudine uocem tuam, et noli timere. Unde et Ieremie ita Dominus ait: Accinge lumbos tuos, et surge; loquere ad eos; ne formides a facie eorum, nec enim timere te faciam uultum eorum ; unde apparet quia et non timere Dei donum est.

[1Kb] 2. Qui personam potentis accipit, et ueritatem loqui pauescit, graui multatur culpe sententia. Multi enim sacerdotes metu potestatis ueritatem occultant, et a bono opere, uel a iustitie predicatione, rei alicuius formidine aut potestate terrente auertuntur. Sed heu, proh dolor! inde metuunt, quia uel amore rerum secularium implicantur, uel quia aliquo facinoris opere confunduntur.

[1Kb] 3. Multi presules Ecclesarium, timentes ne amicitiam  perdant, 333 et molestiam odiorum incurrant, peccantes non arguunt, et corripere pauperum oppressores uerentur; nec pertimescunt de seueritate reddende rationis, pro eo quod conticescunt de plebibus sibi commissis.

4. Quando a potentibus pauperes opprimuntur, ad eripiendos eos boni sacerdotes protectionis auxilium ferunt; nec uerentur cuiusquam inimicitiarum molestias, sed oppressores pauperum palam arguunt, increpant, excommunicant; minusque metuunt eorum nocendi insidias, etiamsi nocere ualeant, bonus enim pastor animam suam ponit pro ouibus .

5. Sicut peruigil pastor contra bestias oues custodire solet, ita et Dei sacerdos super gregem Christi sollicitus esse debet, ne inimicus uastet, ne  persecutor infestet, ne potentioris cuiusque cupiditas uitam pauperum inquietet. Praui autem pastores non habent curam de ouibus, sed, sicut legitur in Euangelio de mercenariis, uident lupum uenientem, et fugiunt. Tunc enim fugiunt, quando potentibus tacent, et malis resistere metuunt; de quibus si tacuerint pro eorum iniquitate condemnabuntur.



CAPUT XLuI De disciplina sacerdotum in his qui delinquunt.

[1Kb] 1. Sacerdotes pro populorum iniquitate damnantur, si eos aut ignorantes non erudiant, aut peccantes non arguant, testante Domino per prophetam: Speculatorem dedi te domui Isrel. Si non fueris locutus, ut se custodiat impius a uia sua, ille in iniquitate sua morietur; sanguinem autem eius de manu tua requiram  . Sic enim Heli sacerdos pro filiorum iniquitate damnatus est; et licet eos  delinquentes admonuit, sed tamen non ut oportebat redarguit .

[1Kb] 2. Sacerdotes exquirere debent peccata populorum, et sagaci sollicitudine unumquemque probare iuxta testimonium Domini ad 334 Ieremiam loquentis: Probatorem, inquit, dedi te in populo meo robusto, ut scias probare uias eorum .

3. Sacerdotes studio corrigendi facta perscrutari debent subiectorum, ut emendatos lucrifacere possint. Sicut autem peccatorem conuenit argui, ita iustum non exulcerari.

4. Sacerdotes curam debent habere de his qui pereunt, ut eorum redargutione aut corrigantur a peccatis, aut, si incorrigibiles existunt, ab Ecclesia separentur.

 5. Atrociter arguuntur qui, decipiendo peccantes, non solum non argunt pro peccato, sed etiam adulanter decipiunt, dicente propheta: Et erunt, qui beatificant populum istum, seducentes, et qui beatificantur, precipitati .

6. Atrociter iterum arguuntur qui peccantem non recipiunt, sed despiciunt et spernunt, nec alterius delictum tanquam proprium ingemiscunt. De talibus per Isaiam Dominus comminans dicit: Qui dicunt: Recede a me, non appropinques mihi, quia immundus es: isti fumus erunt in furore meo, ignis ardens tota die . Inde est quod et Apostolus omnibus omnia factus est , non imitatione erroris, sed compassionis miseratione; scilicet, ut ita uitia aliena  fleret, quemadmodum si tali et ipse implicaretur errore.

[1Kb] 7. Boni pastores populi debent delicta deflere et totos se planctibus tradere, imitantes Ieremiam prophetam dicentem: Quis dabit capiti meo aquam, et oculis meis fontem lacrymarum, et plorabo die ac nocte interfectos populi mei ? Tanquam propria igitur delicta plebis peccata sacerdos flere debet, sed affectu compatiendi, non actione commissi.

8. Nonnulli presules gregis quosdam pro peccato a communione eiiciunt, ut peniteant, sed quali sorte uiuere debeant, ad melius exhortando non uisitant. Quibus congrue sermo diuinus increpans comminatur: »Pastores, qui pascitis populum meum, uos dispersistis gregem meum, eiecistis, et non uisitastis eos: ecce ego uisitabo super uos malitiam studiorum  uestrorum« .

9. Bonorum studia sacerdotum multa diligentia etiam parua plebis facta perquirunt, ut dum in minimis subditorum peccatis se acerrimos prestant, de maioribus malis cautos sibi, subiectosque, ac sollicitos faciant.

 335 10. Sicut medici morbos imminentes curandos suscipiunt, futuros uero, ne irrepant, medicine obiecto quadam prescientia antecedunt, ita et doctores boni, sic ea que male acta sunt resecant, ut ea que admitti possunt, ne perpetrentur, doctrina succurrente preueniant.

11. Qui blando sermone castigatus non corrigitur, acrius necesse est ut arguatur. Cum dolore enim abscindenda sunt que leniter sanari non possunt.

12. Qui admonitus secrete de peccato, corrigi negligit, publice arguendus est, ut uulnus, quod occulte sanari nescit, manifeste debeat emendari.

[1Kb] 13. Manifesta peccata non sunt occulta correptione purganda. Palam enim sunt arguendi qui palam  nocent, ut dum aperta obiurgatione sanantur, hi qui eos imitando deliquerunt corrigantur.

14. Dum unus corripitur, plurimi emendantur. Necesse est enim ut pro multorum saluatione unus condemnetur, quam per unius licentiam multi periclitentur.

[1Kb] 15. Ita erga delinquentem sermo est proferendus, sicut eius qui corripitur expostulat salus. Quod si opus est aliquam salutem medicamenti uerbo increpationis aspergere, lenitatem tamen corde opus est retinere.

16. Doctores nonnunquam durius feriunt increpationibus subditos; qui tamen a caritate eorum quos corripiunt non recedunt.

17. Sepe Ecclesie censura arrogantibus uidetur  esse superbia; et quod a bonis pie fit, crudeliter fieri putatur a prauis, quia non discernunt recto oculo, quod a bonis recto fit animo.

[1Kb] 18. Notandum est uehementer ab omni pontifice ut tanto cautius erga commissos agat, quanto durius a Christo se iudicari formidat; nam sicut scriptum est: In qua mensura mensi fueritis, remetietur uobis .

19. Quotidie namque omnes delinquimus, et in multis erroribus labimur.

336 20. Qui enim nostris delictis clementes sumus, in alieno peccato rigorem tenere nequaquam debemus. Multi aliorum uitia cernunt, sua non aspiciunt. Et cum ipsi maximis criminibus obnoxii teneantur, minora peccata fratribus non dimittunt.

21. Hypocrite trabem in oculo suo consistentem  non sentiunt, et herentem festucam in lumine fratris intendunt.

22. Facilius reprehendimus uitia aliena quam nostra. Nam sepe que peruersa in aliis iudicamus, in nobis nocibilia esse minus sentimus; et quod in aliis reprehendimus, agere ipsi non erubescimus.

 23. Facilius uitia uniuscuiusque quam uirtutes intendimus; nec quid boni quisque gesserit agnoscere, sed quid mali egerit, perscrutamur.



CAPUT XLuII De subditis.

[1Kb] 1. Propter peccatum primi hominis humano generi pena diuinitus illata est seruitutis, ita ut quibus aspicit non congruere libertatem, his misericordius irroget seruitutem. Et licet peccatum humane originis per baptismi gratiam cunctis fidelibus dimissum sit, tamen equus Deus ideo discreuit hominibus uitam, alios seruos constituens, alios dominos, ut licentia male agendi seruorum potestate dominantium restringatur. Nam si omnes sine metu  fuissent, quis esset qui a malis quempiam prohiberet? Inde et in gentibus principes, regesque electi sunt, ut terrore suo populos a malo cercerent, atque ad recte uiuendum legibus subderent.

[1Kb] 2. Quantum attinet ad rationem, non est personarum acceptio apud Deum , qui mundi elegit ignobilia et contemptibilia, et que non sunt ut ea que sunt destrueret, ne glorietur omnis caro, 337 hoc est, carnalis potentia coram illo. Unus enim Dominus equaliter et dominis fert consultum, et seruis.

3. Melior est subiecta seruitus quam elata libertas. Multi enim inueniuntur Deo libere seruientes sub dominis constituti flagitiosis, qui, etsi subiecti sunt illis corpore, prelati tamen sunt mente.



CAPUT XLuIII. De prelatis.


[3Kb] 1. uir iustus aut omni potestate seculari exuitur, aut si aliqua cingitur, non sub illa curuatur, ut superbus tumeat, sed eam sibi subiicit, ut humilior innotescat. Probatur autem hoc apostolico exemplo, qui data sibi potestate, etiam nec ad hoc usus est quod decebat, sed, dum posset uti, licita abnuit, seseque ut paruulum in medio eorum quibus preerat ostendit .

[1Kb] 2. Qui in appetendis honoribus seculi aut prosperitatibus mundi instanti desudat labore, et hic et in futuro uacuus inuenitur 338 a requie; tantoque sarcinis peccatorum grauatur, quanto a bonis operibus existit alienus.

 [1Kb] 3. Quanto quisque amplius secularis honoris dignitate sublimatur, tanto grauius curarum ponderibus aggrauatur; eisque magis mente et cogitatione subiicitur, quibus sublimitatis gradu preponitur. Nam, ut quidam Patrum ait: Omne quod supereminet plus meroribus afficitur quam honoribus gaudet.

[1Kb] 4. Quanto quisque curis mundi maioribus occupatur, tanto facilius uitiis premitur. Si enim uix ualet peccata animus deuitare quietus, quanto minus occupatione seculari deuinctus?

[1Kb] 5. Non statim utile est omne potestatis insigne, sed tunc uere est utile, si bene geratur. Tunc autem bene geritur, quando subiectis prodest, quibus terreno honore prefertur. Potestas bona est, que a Deo donante est, ut malum timore cerceat, non ut  temere malum committat. Nihil autem peius quam per potestatem peccandi libertatem habere; nichilque infelicius male agendi facultate.

[1Kb] 6. Qui intra seculum bene temporaliter imperat, sine fine in perpetuum regnat; et de gloria seculi huius ad eternam transmeat gloriam. Qui uero praue regnum exercent, post uestem fulgentem et lumina lapillorum, nudi et miseri ad inferna torquendi descendunt.

[2Kb] 7. Reges a recte agendo uocati sunt, ideoque recte faciendo regis 339 nomen tenetur, peccando amittitur. Nam et uiros sanctos proinde reges uocari in sacris eloquiis inuenimus, eo quod recte agant, sensusque proprios bene regant, et motus resistentes sibi rationabili discretione componant. Recte enim illi reges  uocantur, qui tam semetipsos, quam subiectos, bene regendo modificare nouerunt.

[1Kb] 8. Quidam ipsum nomen regiminis ad immanitatem transuertunt crudelitatis; dumque ad culmen potestatis uenerint, in apostasiam confestim labuntur, tantoque se tumore cordis extollunt, ut cunctos subditos in sui comparatione despiciant, eosque quibus preesse contigit non agnoscant. Quibus congrue per Ecclesiastem dicitur: Ducem te constituerunt, noli extolli, sed esto illis quasi unus ex ipsis .

[1Kb] 9. Dum mundi reges sublimiores se ceteris sentiunt, mortales tamen se esse agnoscant; nec regni gloriam qua in seculo sublimantur aspiciant, sed opus quod secum ad inferos deportent intendant. 340 Si ergo carebunt huius temporis gloria, illa  agant que post finem sine fine possideant.

[1Kb] 10. Dum Apostolus dicat: Non est potestas nisi a  Deo , quomodo Dominus per prophetam de quibusdam potestatibus dicit: Ipsi regnauerunt, sed non ex me ? Quasi diceret, non me propitio, sed etiam summe irato. Unde et inferius per eumdem prophetam addidit: Dabo, inquit, tibi regem in furore meo . Quo manifestius elucet bonam malamque potestatem a Deo ordinari; sed bonam propitio, malam irato.

[1Kb] 11. Reges quando boni sunt, muneris est Dei, quando uero mali, sceleris est populi. Secundum enim meritum plebium disponitur uita rectorum, testante Iob: Qui regnare facit hypocritam propter peccata populi . Irascente enim Deo, talem rectorem populi suscipiunt, qualem pro peccato merentur. Nonnunquam pro malitia plebium  etiam reges mutantur, et qui ante uidebantur esse boni, accepto regno fiunt iniqui.



CAPUT XLIX. De iustitia principum.

[1Kb] 1. Qui recte utitur regni potestate, ita se prestare omnibus debet, ut quanto magis honoris celsitudine claret, tanto semetipsum mente humiliet, proponens sibi exemplum humilitatis Dauid, qui de suis meritis non tumuit, sed humiliter sese deiiciens, dixit: uilis incedam, et uilior apparebo ante Deum, qui elegit me .

2. Qui recte utitur regni potestate formam iustitie factis magis quam uerbis instituit. Iste nulla prosperitate erigitur, nulla 341 aduersitate turbatur; non innititur propriis uiribus, nec a Domino  recedit cor eius; regni fastigio humili presidet animo; non eum delectat iniquitas, non inflammat cupiditas;  sine defraudatione alicuius ex paupere diuitem facit; et quod iusta potestate a populis extorquere poterat, sepe misericordi clementia donat.

[1Kb] 3. Dedit Deus principibus presulatum pro regimine populorum, illis eos preesse uoluit, cum quibus una est eis nascendi moriendique conditio. Prodesse ergo debet populis principatus, non nocere; nec dominando premere, sed condescendendo consulere, ut uere sit utile hoc potestatis insigne, et dono Dei pro tutione utantur membrorum Christi. Membra quippe Christi fideles sunt populi, quos dum ea potestate, quam accipiunt, optime regunt, bonam utique uicissitudinem Deo largitori restituunt.

[1Kb] 4. Bonus rex facilius ad iustitiam a delicto regreditur quam de iustitia ad delictum transfertur, ut  noueris hic esse casum, illic propositum. In proposito eius esse debet nunquam egredi a ueritate. Quod si casu titubare contigerit, mox resurgere.



CAPUT L. De patientia principum.

[1Kb] 1. Plerumque princeps iustus etiam malorum errores dissimulare nouit, non quod iniquitati eorum consentiat, sed quod aptum tempus correctionis exspectet, quando eorum uitia uel emendare ualeat, uel punire.

[1Kb] 2. Multi aduersus principes coniurationis crimine deteguntur, sed probare uolens Deus clementiam principum, illos male cogitare permittit, istos non deserit. De illorum malo bene istis facit, dum culpas quas illi faciunt isti mira patientia indulgent.

 342 [1Kb] 3. Reddere malum pro malo uicissitudo iustitie est: sed qui clementiam addit iustitie, non malum pro malo culpatis reddit, sed bonum pro malo offensis impertit.

 [1Kb] 4. Difficile est principem regredi ad melius, si uitiis fuerit implicatus. Populi enim peccantes iudicem metuunt, et a malo suo legibus cercentur. Reges autem, nisi solo Dei timore metuque gehenne cerceantur, libere in preceps proruunt, et per abruptum licentie in omne facinus uitiorum labuntur.

[1Kb] 5. Quanto quisque in superiori constitutus est loco, tanto in maiori uersatur periculo; et quanto splendoris honore excelsior quisque est, tanto, si delinquat, peccator maior est. Potentes enim potenter tormenta patientur . Cui etenim plus committitur, plus ab eo exigitur, etiam cum usura penarum.

[1Kb] 6. Reges uitam subditorum facile exemplis suis uel edificant, uel subuertunt, ideoque principem  non oportet delinquere, ne formam peccandi faciat peccati eius impunita licentia. Nam rex qui ruit in uitiis cito uiam ostendit erroris, sicut legitur de Ieroboam, qui peccauit et peccare fecit Isrel . Illi namque ascribitur, quidquid exemplo eius a subditis perpetratur.

[1Kb] 7. Sicut nonnulli bonorum principum Deo placita facta sequuntur, 343 ita facile multi praua eorum exempla sectantur. Plerique autem apud iniquos principes necessitate magis quam uoto mali existunt, dum imperiis eorum obediunt. Nonnulli autem sicut prompti sunt sequi reges in malum, sic pigri sunt imitari illos in bonum.

[1Kb] 8. Sepe unde mali reges peccant. inde boni iustificantur,  dum precedentium cupiditatem et malitiam corrigunt. Nam re uera peccatis eorum communicant, si, quod illi diripuerunt, isti retentant.

 [1Kb] 9. Cuius peccatum quisque sequitur, necesse est ut eius penam sequatur. Neque enim impar erit supplicio, cuius errori quisque par est, ac uitio.



CAPUT LI. Quod principes legibus teneantur.

[1Kb] 1. Iustum est principem legibus obtemperare suis. Tunc enim iura sua ab omnibus custodienda existimet, quando et ipse illis reuerentiam prebet.

[1Kb] 2. Principes legibus teneri suis, neque in se posse damnare iura que in subiectis constituunt. Iusta est enim uocis eorum auctoritas, si, quod populis prohibent, sibi licere non patiantur.

[1Kb] 3. Sub religionis disciplina seculi potestates subiecte sunt; et quamuis culmine regni sunt prediti,  uinculo tamen fidei tenentur 344 astricti, ut et fidem Christi suis legibus predicent, et ipsam fidei predicationem moribus bonis conseruent.

[1Kb] 4. Principes seculi nonnunquam intra Ecclesiam potestatis adepte culmina tenent, ut per eamdem potestatem disciplinam ecclesiasticam muniant. Ceterum intra Ecclesiam potestates necessarie non essent, nisi ut, quod non preualet sacerdos efficere per doctrine sermonem, potestas hoc imperet per discipline terrorem.

[1Kb] 5. Sepe per regnum terrenum celeste regnum proficit, ut qui intra Ecclesiam positi contra fidem et disciplinam Ecclesie agunt, rigore principum conterantur; ipsamque disciplinam, quam Ecclesie humilitas exercere non preualet, ceruicibus superborum  potestas principalis imponat; et ut uenerationem mereatur, uirtute potestatis impertiat.

[1Kb] 6. Cognoscant principes seculi Deo debere se rationem reddere propter Ecclesiam, quam a Christo tuendam suscipiunt. Nam siue augeatur pax et disciplina Ecclesie per fideles principes, siue soluatur,  ille ab eis rationem exiget, qui eorum potestati suam Ecclesiam credidit.



345 CAPUT LII. De Iudicibus.

1. Ad delictum pertinet principum, qui prauos iudices contra uoluntatem Dei populis fidelibus preferunt. Nam sicut populi delictum est quando principes mali sunt, sic principis est peccatum quando iudices iniqui existunt.

[1Kb] 2. Bonus iudex sicut nocere ciuibus nescit, ita prodesse omnibus debet. Aliis enim prestat censuram iustitie, aliis bonitatem. Iudicia sine personarum acceptione suscipit, qui non infirmat iustitiam auaritie flamma, nec studet auferre alteri quod cupiat sibi.

 3. Boni iudices iustitiam ad solam obtinendam salutem eternam suscipiunt, nec eam muneribus acceptis distribuunt, ut dum de iusto iudicio temporalia lucra non appetunt, premio eterno ditentur.

4. Omnis qui recte iudicat stateram in manu gestat, et in utroque penso iustitiam et misericordiam portat. Sed per iustitiam reddit peccati sententiam, per misericordiam peccantis temperat penam, ut iusto libramine quedam per equitatem corrigat, quedam uero per miserationem indulgeat.

5. Qui Dei iudicia oculis suis proponit, semper timens, tremensque in omni negotio reformidat, ne, de iustitie tramite deuians, cadat; et unde non iustificatur, inde potius condemnetur.

6. Neminem stultorum uel improborum oportet  iudicem esse. Nam stultus per ignauiam ignorat iustitiam; improbus per cupiditatem corrumpit ipsam quam didicit ueritatem.

7. Grauius lacerantur pauperes a prauis iudicibus quam a cruentissimis hostibus. Nullus enim predo tam cupidus in alienis quam iudex iniquus in suis.

 8. Latrones inaccessis faucibus ac latebrosis latentes, insidias ponunt, isti palam rapacitatis auaritia seuiunt.

346 9. Hostes in alienorum tantum sanguinem intendunt; iudices, quasi crudelissimi carnifices ciuium, oppressione sua subiectorum uitam exstinguunt. Qui enim destruant multi sunt, rari sunt autem qui populos legum moderamine regant.

[1Kb] 10. Plerumque et boni iudices sunt, sed ministros rapaces habent. Horum figura, ut ait quidam, tanquam Scylla pingitur atque describitur: ipsa quidem humana specie, sed capitibus caninis accincta et circumdata. Non aliter quibusdam potestatibus accidit ut ipsorum humanitatem immanitas iniquorum sociorum perturbet.

 [1Kb] 11. Sepe iudices praui cupiditatis causa aut differunt, aut peruertunt iudicia; nec finiunt cepta partium negotia, quousque marsupia eorum qui causantur, exhauriant. Quando enim iudicant, non causam, sed dona considerant; et sicut negligentes sunt in discussione causantium, sic eorum damno solliciti sunt.

[1Kb] 12. Iudices praui, iuxta prophete uerbum, quasi lupi uespere, non relinquunt in mane ; hoc est, de presentis uite tantum commodis cogitant, non de futuris. uita enim ista uesperum, futura uero mane accipitur. Et bene ait, quasi lupi, quia luporum more cuncta diripiunt, et uix pauca pauperibus derelinquunt.

[1Kb] 13. uerbosi iudices, et elati, ut sapientes uideantur,  non discutiunt causas, sed asserunt; sicque conturbant iudicii ordinem, dum, non suo contenti officio, aliena presumunt.

14. Quidam, dum iudicare incipiunt, irascuntur, ipsamque iudicii sententiam in insaniam uertunt. De quibus recte per prophetam dicitur: Qui conuertunt in furorem iudicium. Qui enim iratus iudicat, in furorem iudicium mutat, et ante profert sententiam, quam agnoscat.

15. Furor in iudice inuestigationem ueri non ualet attingere, 347 quia mens eius turbata furore ab scrutatione alienatur iustitie.

16. Iracundus iudex iudicii examen plene contueri non ualet, quia caligine furoris non uidet. Qui autem  repulso furore discutit, facilius ad contuendam ueritatem  mentis serenitate consurgit, et sine ulla perturbatione ad equitatis intelligentiam peruenit.



CAPUT LIII. De acceptione personarum.

[1Kb] 1. Non est persona in iudicio consideranda, sed causa; scriptum est enim: Non accipias personam in iudicio . Et iterum: Non misereberis pauperis in iudicio. Qui enim consanguinitatis uel amicitie fauore, siue inimicitiarum odio, iudicium peruertunt, sine dubio in Christum, qui est ueritas et iustitia, peccare noscuntur.

2. Iniqui iudices errant in ueritate sententie, dum intendunt in qualitatem persone, et exulcerant sepe iustos, dum improbe defendunt iniquos; qui autem  recte presidere studet, nec partem palpare nouit, nec cohibere a iustitia didicit.



CAPUT LIu. De muneribus.

1. Qui recte iudicat, et premium inde remunerationis exspectat, fraudem in Deum perpetrat, quia iustitiam, quam gratis impertiri debuit, acceptione pecunie uendit.

[1Kb] 2. Bonis male utuntur qui iuste pro temporali lucro iudicant. Tales quippe ad ueritatem non iustitie defensio, sed amor premii prouocat. Quibus si spes nummi subtrahitur, confestim a iustitie defensione recedunt.

3. Acceptio munerum preuaricatio ueritatis est. Unde et pro iusto dicitur: Qui excutit manus suas ab  omni munere, iste in excelsis habitat .

348 [1Kb] 4. Diues muneribus cito corrumpit iudicem. Pauper autem, dum non habet quod offerat, non solum audiri contemnitur, sed etiam contra ueritatem opprimitur.

5. Cito uiolatur auro iustitia, nullamque reus pertimescit culpam, quam redimere nummis existimat. Plus enim obtinet mentem censoris amor lucri quam equitas iudicii.

[1Kb] 6. Tres sunt munerum acceptiones, quibus contra iustitiam humana uanitas militat, id est fauor amicitiarum, adulatio laudis et corporalis acceptio muneris. Facilius autem peruertitur animus rei corporee munere quam gratie laudisque fauore.

[1Kb] 7. Quatuor modis peruertitur humanum iudicium,  timore, cupiditate, odio et amore. Timore, dum  metu potestatis alicuius ueritatem loqui pauescimus. Cupiditate, dum premio muneris alicuius corrumpimur. Odio, dum contra quemlibet aduersari molimur. Amore, dum amico uel propinquis prestare contendimus. His enim quatuor causis sepe equitas uiolatur, sepe innocentia leditur.



CAPUT Lu. De testibus.

1. Et si mendacium gratis dicitur, quanto magis si uenale queritur? Neque enim deerit multiplex conuentus falsorum, si tantum presentia sit nummorum.

2. Testis falsidicus tribus est personis obnoxius. Primum Deo, quem periurando contemnit; secundo iudici, quem mentiendo fallit; postremo innocenti quem falso testimonio ledit.

 [1Kb] 3. Unum pene crimen habent, et qui falsitatem promit, et qui supprimit ueritatem, quia ille obesse uult, et iste prodesse non uult. Peior est testis qui ledit quam qui prestare non uult. Nam ille malignus est, iste inutilis.

349 4. Testibus falsis coniunctis tarde mendacii falsitas reperitur. Quod si separati fuerint, examine iudicantis cito manifestantur. Nam sicut in unitate prauorum grandis est fortitudo, ita in separatione maior infirmitas.

5. Fraudulentie cito reprehenditur mendacium, falsidicorum enim testimonium sibi non conuenit.

[1Kb] 6. Iniquus testis, quamuis sua falsitate corpori rebusque impediat, animo tamen nichil damni conferet. Erit autem ille apud Deum condemnatus, qui  aduersus innocentem falsum testimonium uel dicit, uel dicentibus credit. Nam non solum ille reus est, qui falsum de alio profert, sed et is qui cito aurem criminibus prebet.

7. Qui metu potestatis ueritatem occultat, eiusdem ueritatis iracundiam sibi celitus prouocat, quia plus pertimescit hominem quam diuinam trepidat indignationem. Beatus cuius testimonio innocens ab scelere obiecto purgatur; impius, cuius proditione etiam iniquus perimitur. Neque enim decet Christianum morti obnoxium prodere, et ad effundendum sanguinem infelicium uocem testificationis prebere. Sermo enim iusti hominis tantum ad ministerium debet esse salutis; ira enim indignationis et tribulationis, et immissiones per angelos malos.



CAPUT LuI. De causidicis.


1. Negotiorum forensium sectatores propter proximi dilectionem seculare negotium deserere debent, aut certe, manente proximi caritate, negotium sequantur terrenum. Sed quia perrarum est ut inter iurgantes caritas maneat, postponenda est rei causatio, ut perseueret dilectio.

[2Kb] 2. Antiqui forensem eloquentiam caninam facundiam nuncupabant, 350 eo quod causidici in certaminibus causarum, omissis que agunt, ueluti canes alterutrum sese lacerant, iurgiaque causarum ad iniurias suas commutant.



CAPUT LuII. De oppressoribus pauperum.

 1. Pauperum oppressores tunc se sciant grauiori dignos sententia, quando preualuerint his quibus nocere uoluerint. Nam tanto atrocius futuro supplicio condemnandi sunt, quanto hic fortius contra miserorum uitam inualuerint.

[1Kb] 2. Audiant iudices, et qui presunt populis, quia pro temporalibus molestiis, quas plebibus ingerunt, eterno incendio cremabuntur, testante Domino per Isaiam prophetam: »Iratus, inquit, sum super populum meum, et dedi eos in manu tua; non posuisti eis misericordiam, sed aggrauasti iugum tuum ualde. Descende in puluere, sede, tace et intra in tenebras. ueniet super te malum, et nescies; et irruet super te calamitas quam non poteris expiare. ueniet super te repente miseria quam nescis«  .

[1Kb] 3. Magis mala facientibus quam mala patientibus dolere debemus. Illi enim praua faciendo in malum proficiunt; isti patiendo a malo corriguntur. Deus autem per malas uoluntates aliorum in aliis multa operatur bona.

4. Malignantium hominum uoluntas nequaquam potest impleri, nisi Deus dederit potestatem. Nam dum homines, Deo permittente, malum quod concupiscunt perficiunt, ipse dicitur facere qui permittit. Inde est quod scriptum est per prophetam: Si erit malum quod Dominus non fecit. uerumtamen quod iniqui 351 mala ex uoluntate querunt, idcirco Deus perficiendi dat potestatem per suam bonam  uoluntatem, quia de nostro malo ipse multa bona operatur.

5. Quidam, cum Dei uoluntati resistunt, nescientes Dei consilium faciunt; quo noueris sic Deo subiecta esse omnia, ut et ipsi qui eius dispositioni aduersantur eius impleant uoluntatem.

6. Propterea in hac uita boni iudicantur a malis, ut iterum in illa uita mali iudicentur a bonis; siue ut etiam sit hic bonis temporalis afflictio, et illic eterna remuneratio.

7. Idcirco sunt necessarii mali, ut quoties boni offundunt, flagellentur ab illis. Hinc est quod Assur uirgam furoris sui testatur Dominus ; sed quoties ita fit, de Dei indignatione procedit, ut Deus per illos in eos seuiat quos flagellando emendare  desiderat. Sed ille iustissima uoluntate, illi uero sepe crudeli intentione, sicut per Prophetam de eodem Assur dicitur: Ipse autem non sic arbitratur, sed ad conterendum paratum est cor eius.

8. Atrocem super eos diuinum furorem uenturum, qui existunt persecutores et uiolenti fidelibus. Consolando enim per prophetam Deus suos, ita iudicare promittit aduersarios: Eos, inquit, qui iudicauerunt te, ego iudicabo; et cibabo hostes tuos carnibus suis, et quasi a musto, sanguine suo inebriabuntur. .

[1Kb] 9. Habet aliquem usum et malorum iniquitas, quod electos Dei suis morsibus laniant, ac per hoc uita impiorum sibi deperit; iustorum autem non perit, sed proficit, dum eos mali per tribulationis exercitium  ad presentem odiendam uitam et futuram desiderandam erudiunt.

[1Kb] 10. Interdum enim prodest peruersorum prauitas utilitati iustorum, dum eos malitia sua erudiunt et ad regna celorum requirenda molestia temporali impellunt. Probatur hoc exemplis Isrelitice plebis, que tunc durius agebatur in Aegypto , quando oportebat eam per Moysen ad terram repromissionis uocari, et ex malis que in Aegypto patiebatur discedere, et ad promissam patriam festinare.

11. Iniqui, dum constantiam iusti in persecutionibus suis aspiciunt, mentis confusione tabescunt. Et dum aduersa ostentant, 352 nec uincunt, tandem de sue peruersitatis insania confunduntur.

 [1Kb] 12. Stulti contra bonos studium semper assumunt, quibus dum prosperitas elucet, iactanter de suis meritis gloriantur, et bonorum atque iustorum afflictionibus detrahunt; dumque eis aduersa contigerint,  mox ad blasphemiam pusillanimitate animi conuertuntur.

13. Quidam simplicium nescientes dispensationem Dei, in malorum profectibus scandalizantur, dicentes, iuxta prophetam: Quare uia impiorum prosperatur, bene est omnibus qui preuaricantur et inique agunt ? Qui ergo hoc dicunt, non mirentur quod prauorum hominum temporalem et caducam felicitatem aspiciunt; sed magis nouissima eorum intendant, quanta illis post hec eterna supplicia preparentur, dicente propheta: Ducunt in bonis dies suos, et subito ad inferna descendunt. .



CAPUT LuIII. De tribulatione iustorum.

 [1Kb] 1. Iustus in aduersis probari se cognoscat, non deiici.

[1Kb] 2. uiri sancti plus formidant prospera quam aduersa, quia Dei seruos prospera deiiciunt, aduersa uero erudiunt. Ideoque sancti uiri constantia ita portare debet aduersa, ut frangi non queat.

[1Kb] 3. Tunc magis sunt Dei oculi super iustos, quando eos affligi ab iniquis prouidentia superna permittit. Nam tunc eis gaudia disponuntur eterna, quando presenti tribulatione probantur.

[1Kb] 4. Omnes uite huius tribulationes aquis comparantur pretereuntibus; 353 propterea, quia si quid in hac uita tribulationis acciderit, non stat, sed celeriter transit.

 5. Qui uite future premia diligenter excogitat, mala omnia uite presentis equanimiter portat, quoniam ex illius dulcedine huius amaritudinem temperat, et ex eterniate illius breuitatem huius despicit transitoriam.

6. Grauari diuerso malo temporali pro utilitate eorum est, quod uite istius mala perferunt, quia cum dolore grauantur, cupiditatis, et luxurie, uitiorumque ceterorum mala non appetunt.

7. Plus prodesse saluti tentationes seculi quam prosperitates , nam ex prosperitate in deterius itur, ex tentationis dolore in melius proficitur.

8. Unusquisque ad tentationem animum preparare debet . Minus enim dum speratur tentatio, grauat; dure autem premit, si non sperata aduenerit.

 9. Sapientis est contra omnia aduersa ante meditari; nec inueniri casus debet, quem non consilia eius preueniant.



CAPUT LIX. De amatoribus mundi.


[1Kb] 1. Mundi amatores non solum ex eo rei sunt quod infima pro summis appetunt, uerum etiam et miseri per hoc, quod graui erumna ad ipsa desiderata pertingunt.

2. Grauius torquetur impius mundi exaggerando commoda, quam iustus tolerando aduersa. Qui enim bona mundi diligit, uelit, nolit, timoris et doloris pene succumbit. Quique plusquam oportet res transitorias diligunt, maiorem sibi ingerunt dolorem res ablate quam amorem parturiebant possesse. Cum graui enim dolore amittuntur que cum magno amore habentur. Minus autem carendo dolemus que minus possidendo diligimus.

 3. Sciant seculi lucra sectantes quantum sint uana uel aduersa que diligunt, que etiam nec in hoc seculo sine contritione graui conquirunt, et pro quibus in futuro supplicio penas dabunt.

354 [1Kb] 4. His qui in uoluntate secularium desideriorum persistunt, bene per testimonium prophete dicitur: Factus est Ephraim panis subcinericius, qui non reuersatur ; id est, ita obruuntur cecitate secularis amoris, ut nunquam resipiscant ad Deum amorem retorquere mentis.

[1Kb] 5. Multis mortuus est mundus, ipsi tamen uicissim mundo mortui non sunt. Bona enim seculi diligunt, et tamen ipsa, que diligunt, minime consequuntur; in utroque uacui, quia et futura perdunt, et presentia non acquirunt.

 [1Kb] 6. Egestas est electorum, quod peregrinantur a bonis sempiternis, et in hoc exsilio diutius remorantur. Egestas est reproborum, quod abundant diuitiis, et uirtutibus uacuantur, seque esse inopes nesciunt. Quod probatur per Apocalypsim Ioannis, qui contra huius mundi amatores sic ait: Dicis quod diues sum, et locuples, et nullius egeo; et nescis quia tu es miser, et miserabilis, et pauper, et cecus, et nudus .

[1Kb] 7. Glorie temporalis sequaces, etsi nitidi sunt foris fulgore potentie, interius tamen uacui sunt elatione superbie; sicuti calami exterius quidem nitent, sed interius uacuantur.

8. Ob hoc reprobi exterius, ut calami, nitidi; interius uacui. Electi uero exterius, quasi arborum  cortices, fedi; interius uero solidi.

 [1Kb] 9. Qui pretioso cultu incedunt, audiant prophetam, quemadmodum detestatur eorum corporalia ornamenta, et quos successus habeat cultus compositus et ornatus, hoc est, pro suaui odore fetorem, et pro zona funiculum , et cetera.

[1Kb] 10. Legant prophetam diuites, quorum spes opulentia est, et 355 audiant eum dicentem: ue qui opulenti estis ! Quanto enim quisque potentia minor est, tanto magis liber a peccato est. Nam patrimonium grande tentatio est:

[1Kb] 11. Plus uenerantur homines in hoc seculo pro temporali potentia, quam pro reuerentia sanctitatis. Suspiciunt enim quod magis sunt diuites, et quod homines sunt, omnino despiciunt.

[1Kb] 12. Sunt quidam iusti, qui sine lesione cuiusquam  suis rebus utuntur. Item sunt quidam diuites humiles, quos non inflat superbia rerum, ueluti plerique fuerunt sancti ueteris Testamenti, qui et affluebant diuitiis, et tamen humilitate pollebant. At contra quosdam superbos diuites rerum copia facit elatos, quorum non sunt opes in uitio, sed uoluntas. Nam crimen in rebus non est, sed in usu agentis.

[1Kb] 13. Est et elatio pauperum, quos nec diuitie eleuant, et uoluntas sola in eis superba est. His etsi opes desunt, propter mentis tamen tumorem plusquam superbi diuites condemnantur.

14. Securus uult esse diues, pauper esse non uult. Sed quomodo erit diues quietus, quem suis stimulis res ipse, ne careantur, semper faciunt inquietum? Et ideo eligit cupiditas inquietum esse, et timidum  diuitem, quam securum pauco sumptu contentum esse et pauperem.

15. Bonis bene utuntur qui diuitiis sibi concessis in rebus salutaribus pertruuntur. Bonis male utuntur qui aut iuste pro temporali lucro iudicant, aut aliquid boni pro uane glorie appetitu faciunt. Malis male utuntur qui noxias cogitationes operibus prauis perficiunt. Bene malis utuntur qui luxuriam carnis coniugali honestate prestringunt. Sed sicut malo bene uti bonum est, sic bono bene uti melius est. Et sicut bono male uti malum est, sic malo male uti pessimum est.



356 CAPUT LX. De amatoribus misericordie.

[1Kb] 1. Grauiter in Deum delinquunt qui, diuitiis a Deo  concessis, non in rebus salutaribus, sed in usibus  prauis utuntur. Nesciunt enim impertire pauperibus, oppressis subuenire despiciunt; et inde magis augent delicta unde redimere debuerunt.

2. Hoc habet tantum bonum possessio presentium rerum, si uitam reficiat miserorum; preter hoc tentatio est mundi lucrum; tantoque maiora supplicia in futurum dabunt, quanto et ipsa maiora sunt: Potentes enim potenter tormenta patientur .

[1Kb] 3. Terrena omnia seruando amittimus, largiendo seruamus. Patrimonium enim retentum perit, manet autem erogatum. Diu enim cum rebus nostris durare non possumus, quia aut nos illas moriendo deserimus, aut ille nos uiuentes deserunt.

[1Kb] 4. Pro diuersitate usus alii de rebus mundanis pereunt, quas cupidius rapiunt; alii uero saluantur,  dum in eorum pulchritudine conditoris pulcherrimam prouidentiam laudantes mirantur; uel dum per misericordie opus eis celestia bona mercantur.

[1Kb] 5. Misericordia a compatiendo aliene miserie uocabulum sortita est. Nullus autem in alio misericors esse potest, qui praue uiuendo in se misericors non est. Qui enim sibi nequam est, cui bonus est?

[1Kb] 6. Nulla scelera eleemosynis posse redimi, si in peccatis quis permanserit. Tunc fructu eleemosynarum indulgentia conceditur, quando a scelerum opere desinitur. uerum est quod peccata omnia misericordie operibus expurgantur, sed si iam caueat peccare, qui misericordiam impertitur. Ceterum nulla est delicti uenia, 357 quando sic precedit misericordia, ut eam sequantur peccata.

 7. Non est eleemosyna, que gloria magis causa quam misericordie impertitur intuitu.

8. Quali enim intentione ab unoquoque largitur, taliter et apud Deum recipitur. Qui ergo de bono laudem presentem appetit, spem perdit et gloriam mercedis in futuro non recipit.

9. Dum enim causa iactantie pauper pascitur, etiam ipsum misericordie opus in peccatum conuertitur.

[1Kb] 10. In tantum eleemosynarum opera peccata exstinguunt, atque ad regnum seculi futuri proficiunt, ut etiam iudex celestis in futuro iudicio ueniens, in dextera consistentibus dicat: Esuriui, et dedistis mihi manducare; sitiui, et dedistis mihi bibere; hospes  eram, et collegistis me; nudus, et operuistis me. Quibus  etiam bene promittit, dicens: uenite, benedicti Patris mei, percipite paratum uobis regnum. His autem, quos nulla precedentia eleemosynarum facta sequuntur, eterni iudicis uoce sic dicitur: Esuriui, et non dedistis mihi manducare; sitiui, et non dedistis mihi bibere. Quibus iuste dicitur: Discedite a me, maledicti, in ignem eternum, qui preparatus est diabolo et angelis eius .

[1Kb] 11. Qui hic misericordiam non impertit, illic pietatis fructum non inuenit: exemplo ardentis diuitis, qui in inferno ad tenuissima petenda compulsus est, qui hic tenuissima negare studuit. Quid retribui subtilius, quid districtius poterat? Guttam aque ardens petiit, qui micas panis negauit Sero diues oculos aperuit, quando Lazarum pauperem requiescentem  uidit, quem iacentem ante ianuas uidere despexit .

[1Kb] 12. Non solum qui esurienti, et sitienti, et nudo, beneficium largitatis impendit, uel si quid aliud indigenti largitur, sed et qui inimicum diligit, et qui lugenti affectum compassionis et consolationis impertit, aut in quibusdam necessitatibus consilium adhibet, 358 eleemosynam procul dubio facit. Nam et doctrine bonum eleemosyna est, et misericordia carnali eminentior est.

13. Quicunque non egens poscit, etiam si indigentem se simulet, ex toto illi corde commisereri oportet. Et licet ille fortasse falsam indigentis speciem preferat, is tamen qui simpliciter impertit fructum misericordie non amittit.

 [1Kb] 14. Quamuis quisque sit egens, nullus tamen unde tribuat indigenti, excusationem inopie potest obtendere, quando ex precepto Saluatoris etiam calicem aque frigide precipiamur indigenti prebere . Nam si aliud non habentes, idipsum benigne tribuamus, mercedem procul dubio non amittimus. Ceterum si amplius possumus, et egestatem simulando minus largimur, non egentem, sed Deum fallimus, cui conscientiam nostram abscondere non possumus.

[1Kb] 15. Due sunt eleemosyne: una corporalis, egenti dare quidquid potueris; altera spiritualis, dimittere ei a quo lesus exstiteris. Harum prima adhibenda est miseris, secunda malis. Erit ergo quod semper  impertias, etsi non pecuniam, saltem gratiam.

 [1Kb] 16. Non est eleemosyna cum murmuratione prebenda, ne, comitante tristitia, merces pereat dispensata. Tunc autem bene tribuitur, quando cum mentis hilaritate prebetur. Unde et Apostolus: Hilarem, inquit, datorem diligit Deus . Metuendum est itaque ne pauper aut cum tedio nostra oblata suscipiat, aut ne omnino pretermissus merens tristisque recedat.

[16Kb] 17. De rapinis alienis eleemosynam facere non est officium miserationis, sed emolumentum sceleris. Unde et Salomon: Qui offert, inquit, sacrificium de rapina pauperum, tanquam si quis uictimet filium in conspectu patris sui . Qui enim iniuste tollit, iuste 359 nunquam distribuit, nec bene alteri prebet quod ab alio male extorquet.

 18. Magnum scelus est res pauperum prestare diuitibus, et de sumptibus inopum acquirere fauores potentum; arenti terre aquam tollere, et flumina, que non indigent, irrigare.

[31Kb] 19. Nonnunquam largitas diuitum prodiga, non ad utilitatem, sed ad elationem effunditur: comparata hypocritis, qui non ad edificationem docent audientium sed ad sue glorie exaggerandum cothurnum.

20. Reprehensibilis est superflua effusio largitatis. Nam qui modum seruat auarus nulli est, sed omnibus largus est.

21. Dispensator non debet esse prodigus, sed discretus; largiri enim debet quantum oportet, ut, tenendo mensuram in uno, sufficiat plurimis.



CAPUT LXI. De breuitate uite.


[1Kb] 1. Tantum enim in hac uita est licitum operari bonum; illic namque non iam operatio exspectatur, sed retributio meritorum.

[1Kb] 2. Hec uita impiis longa et grata est, in oculis autem iustorum amara et breuis est. Et licet uita ista breuis sit, moras tamen sibi fieri creditur, quia, quantumlibet breue sit temporis spatium, tametsi uiuenti parum est, amanti procul dubio longum est.

[1Kb] 3. Qui uite presentis longitudinem non de suo spatio, sed de eius fine considerat quam sit breuis et misera, satis utiliter pensat. uita enim presens, quia ipsis suis incrementis deficit, breuis est; suo  enim augmento perit, dum id quod uidetur in futuro proficere in preterito deficit. Item ex ipso esse breuis 360 uita presens ostenditur, ex eo quod non permanet, sed finitur. Tela enim consummatur filis, et uita hominis expletur diebus singulis.

4. Quod diu in hac uita uiuitur, queritur utrum augmentum an rectius detrimentum dicatur. Sed quomodo possit recte dici augmentum, quod per dimensiones etatum ad mortis tendit detrimentum?

[1Kb] 5. Qui uitam longam queris, ad eam tende uitam, pro qua Christianus es, id est, eternam; non ad istam, de qua ad erudiendum te descendit uita eterna, id est, Christus uerbum carni coniunctum. Hec est enim uita uitalis, nostra ista uita mortalis  est.

6. Mori oportet hominem in carne mundo, ne moriatur in anima Christo. Nam uere tunc uiuere quisque creditur, si secundum seculum moriens in solo Deo uiuere delectetur.

7. De mora uite istius tedium patitur iustus, eo quod ad desideratam patriam tarde perueniat, et uite presentis erumnam serius amittat.



CAPUT LXII. De exitu.

[1Kb] 1. Quamuis sancti ab huius uite erumnis liberari se cupiant, cito uolentes exire de corpore, Dei tamen dispositione plerumque diu in hac uita uersantur, ut per longa tolerantie experimenta solidius eorum patientia roboretur.

 2. Multi odio uitam habent, et tamen mori timent; quod plerisque in angustia contingere solet, sicque contrario affectu et uiuendi habent tedium, et moriendi metum.

[1Kb] 3. Sollicite debet unusquisque uiuere et semper terminum uite sue considerare, ut de contemplatione illius animus se semper ad alta sustollat, et huius seculi blanditias caueat. Scriptum est enim: In omnibus operibus tuis memorare nouissima tua, et in eternum non peccabis .

361 [1Kb] 4. uenturi exitus ignorantia incerta est, et dum mori quis non existimat, tollitur. Unde unusquisque festinet ne in iniquitatibus suis rapiatur, simulque finiatur uita cum culpa. Nam incentor diabolus  eos quos uiuentes accendit ad uitia, subito morientes pertrahere nititur ad tormenta.

5. Sepe diuites in hac fallaci uita, dum de potentie gloria uel rerum abundantia gestiunt, repente hora qua nesciunt improuiso exitu rapiuntur, atque absorbente profundo, cruciandi eternis gehenne incendiis deputantur. De quibus per Prophetam dicitur: Ducunt in bonis dies suos, et in puncto ad inferna descendunt .

[1Kb] 6. Iniquus moriens, qui imitatione sui multos ad culpam traxerat delectatione peccati, multos a culpa reuocat terrore tormenti. Quod etiam Psalmista testatur dicens: Letabitur iustus, cum uiderit uindictam impiorum, manus suas lauabit in sanguine peccatorum . In peccatorum enim  morientium sanguine iusti lauant manus, quia dum eorum pena conspicitur, conspicientis uita mundatur. Cuius enim talis crudelis exitus cernitur, non solum qui uiderit, refugit, sed alios etiam ab imitatione illius, quanta ualuerit exhortatione, compescit.

[1Kb] 7. In exitu uite anime electorum nimio terrentur  metu, incerti, utrum ad premium an ad supplicium transeant.

8. Quidam autem electi in fine suo purgantur a leuibus quibusdam peccatis; quidam uero in ipso suo fine hilarescunt eternorum contemplatione bonorum.

9. Quamuis enim quis in hac uita sit iustus, tamen dum ex corpore isto egreditur, pertimescit ne dignus supplicio sit. Nullus enim homo absque peccato; nec aliquis potest de Dei esse securus iudicio, cum etiam et de otiosis uerbis reddenda sit ratio.

10. Finem iustorum optimum uocatio tranquilla commendat, ut ex eo intelligantur sanctorum habere consortium angelorum, ex quo ab hoc corpore sine uexatione dura tolluntur.

11. Prauos autem homines apostate angeli excipiunt  morientes, ut eis sint ipsi tortores in penis, qui fuerunt suasores in uitiis.

362 [1Kb] 12. Etsi pietas pro defunctis fidelibus flere iubeat, fides tamen pro eis lugere uetat. Illi enim deplorandi sunt in morte, quos miseros infernus ex hac uita recipit, non quos celestis aula letificandos includit.





SANCTI ISIDORI HISPALENSIS EPISCOPI DE ECCLESIASTICIS OFFICIIS. 



Epistola missoria.

363 Domino meo et Dei seruo Fulgentio episcopo Isidorus.

Queris a me originem officiorum, quorum magisterio in Ecclesiis erudimur, ut quibus sint inuenta auctoribus, breuibus cognoscas indiciis. Itaque, ut uoluisti, libellum de origine officiorum misi, ordinatum ex scriptis uetustissimis auctorum, ut locus obtulit, commentatum, in quo pleraque meo stylo elicui, nonnulla uero, ita ut apud ipsos erant, admiscui. Quo facilius lectio de singulis fidei auctoritatem teneret. Si qua tamen ex his displicuerint, erroribus meis paratior uenia erit, quia non sunt referenda ad culpe mee titulum de quibus testificatio adhibetur auctorum.



LIBER PRIMUS. DE ORIGINE OFFICIORUM.



PRAEFATIO. [1Kb]


 Ea que in officiis ecclesiasticis celebrantur, partim sanctarum Scripturarum auctoritate, partim apostolica traditione, uel consuetudine uniuersalis Ecclesie statuta  reperiuntur. Quorum quidem 364 primordia repetentes, a quibus exorta fuerint  auctoribus referamus.



CAPUT I De Ecclesia et uocabulo Christianorum.


[4Kb] 1. Primum a sancto Petro Ecclesia in Antiochia est fundata, ibique primum nomen Christianorum per eius est predicationem 365 exortum, sicut Actus apostolorum testantur . uocantur autem Christiani, deriuato uocabulo ex nomine Christi.

[2Kb] Nam sicut ex Iude nomine uocabulum traxerunt Iudei, a quo in illa gente regie stirpis dignitas claruit, ita a Christo Christiane genti nomen inhesit. Cuius et in gentibus et in Iudeis prerogatiua est dignitas potestatis. Ecclesia autem uocatur proprie,  propter quod omnes ad se uocet, et in unum congreget.

[1Kb] Catholica autem ideo dicitur, quia per uniuersum mundum est constituta, uel quoniam catholica, hoc est, generalis in ea doctrina est, ad instructionem hominum de uisibilibus atque inuisibilibus, celestium ac terrestium; uel propter quod omne hominum genus trahit ad se ad pietatis subiectionem, tam principum quam etiam qui principantur, oratorum et idiotarum; uel propter quod generaliter curat omnium peccata, que per corpus et animam perficiuntur.



66 CAPUT II. De templis.


[3Kb] 1. Tabernaculum Moyses legislator primum Domino condidit . Salomon deinde templum prudentia peritus instituit . Nostrorum post hec temporum fides in toto mundo Christi altataria consecrauit.



CAPUT III. De choris.

[11Kb] 1. Choros idem Moyses  post transitum Rubri maris primus instituit, 367 et utrumque sexum, distinctis classibus, se ac sorore preeunte, canere Domino in choris carmen triumphale perdocuit. Chorus autem ab imagine factus corone, et ex  eo ita uocatus.

[1Kb] 2. Unde et Ecclesiasticus liber scribit: Stantem sacerdotem ante aram, et in circuitu eius coronas fratrum . Chorus enim proprie multitudo canentium est, quique apud Iudeos non minus a decem constat canentibus, apud nos autem incerto numero a paucioribus plurimisue sine ullo discrimine constat.



CAPUT Iu. De canticis.

[1Kb] 1. Canticum idem tunc Moyses primus inuexit, quando, percussa Aegypto decem plagis, et Pharaone submerso cum populis, per insueta maris itinera ad desertum gratulabundus egressus est, dicens:  Cantemus Domino, gloriose enim honorificatus est .

[1Kb] 2. Deinde Debora, non ignobilis femina, in libro Iudicum hoc ministerio functa reperitur . Postea multos non solum uiros, sed etiam feminas spiritu diuino completas Dei cecinisse mysterio. Canticum autem est uox hominis, psalmus autem qui canitur ad psalterium.



368 CAPUT u. De psalmis.

[1Kb] 1. Psallere usum esse primum post Moysen Dauid prophetam, in magno mysterio prodit Ecclesia. Hic enim a pueritia in hoc munus specialiter a Domino electus, et cantorum princeps, psalmorumque thesaurus esse promeruit, cuius psalterium idcirco  cum melodia cantilenarum suauium ab Ecclesia frequentatur, quo facilius animi ad compunctionem flectantur.

[1Kb] 2. Primitiua autem Ecclesia ita psallebat, ut modico flexu uocis faceret resonare psallentem, ita ut pronuntianti uicinior esset quam canenti. Propter carnales autem in Ecclesia, non propter spirituales, consuetudo cantandi est instituta, ut qui uerbis non compunguntur, suauitate modulaminis moueantur. Sic namque et beatissimus Augustinus, in libro Confessionum suarum , consuetudinem canendi approbat in Ecclesia, ut per oblectamentum, inquit, aurium, infirmior animus ad affectum pietatis exsurgat. Nam in ipsis sanctis dictis religiosius et ardentius mouentur animi nostri ad flammam pietatis,  cum cantatur, quam si non cantetur. Omnes enim affectus nostri, pro sonorum diuersitate uel nouitate, nescio qua occulta familiaritate excitantur magis, cum suaui et artificiosa uoce cantatur.



CAPUT uI. De hymnis.

[2Kb] 1. Hymnos primum eumdem Dauid prophetam condidisse ac cecinisse 369 manifestum est, deinde et alios prophetas. Postea quidem et tres pueri in fornacem positi, conuocata omni creatura, Creatori omnium hymnum canentes dixerunt . Itaque et in hymnis et in psalmis canendis non solum prophetarum, sed etiam ipsius Domini et apostolorum habemus exemplum, et precepta de hac re utilia ad mouendum pie animum et ad inflammandum  diuine dilectionis affectum.

[1Kb] 2. Sunt autem diuini hymni, sunt et ingenio humano compositi. Hilarius autem, Gallus episcopus Pictauiensis, eloquentia conspicuus, hymnorum carmine floruit primus. Post quem Ambrosius episcopus uir magne glorie in Christo, et in Ecclesia clarissimus doctor, copiosus in huiusmodi carmine claruisse cognoscitur, atque iidem hymni ex eius nomine Ambrosiani uocantur, quia eius tempore primum in Ecclesia Mediolanensi celebrari ceperunt, cuius celebritatis deuotio dehinc per totius Occidentis Ecclesias obseruatur. Carmina autem quecunque in laudem Dei dicuntur, hymni uocantur.



CAPUT uII. De antiphonis.

 [1Kb] 1. Antiphonas Greci primi composuerunt duobus  choris alternatim concinentibus, quasi duo Seraphim, duoque Testamenta inuicem sibi conclamantia . Apud Latinos autem primus idem beatissimus Ambrosius 370 antiphonas constituit, Grecorum exemplum imitatus. Exhinc in cunctis occiduis regionibus earum usus increbuit.



CAPUT uIII. De precibus.

[2Kb] 1. Precibus Dominum deprecari Christus nobis et composuit, et constituit. Cum ergo quererent supplicare apostoli Deo, et nescirent quomodo precarentur, dixerunt Christo: Domine, doce nos orare, id est, compone nobis preces. Statim Dominus, de libro iuris celestis, docuit quomodo orarent uel quomodo Deum impetrarent. Ex hoc perducta consuetudo Ecclesie  Deum precibus exposcere contra egritudines anime, et uti precibus ad instar earum quas constituit Christus, quasque primi Greci ceperunt componere, quibus Domino supplicarent.



CAPUT IX. De responsoriis.

[1Kb] 1. Responsoria ab Italis longo ante tempore sunt reperta, et uocata hoc nomine quod, uno canente, chorus consonando respondeat. 371 Antea autem id solus quisque agebat; nunc interdum unus, interdum duo, uel tres communiter canunt, choro in plurimis respondente.



CAPUT X. De lectionibus.

[1Kb] 1. Lectiones pronuntiare antique institutionis  esse Iudeorum traditio docet. Nam et ipsi legitimis  prefinitisque diebus ex lege et prophetis lectione in synagogis utuntur, et hoc de ueteri patrum institutione seruantes. Est autem lectio non parua audientium edificatio. Unde oportet ut quando psallitur, psallatur ab omnibus; cum oratur, oretur ab omnibus; cum lectio legitur, facto silentio, eque audiatur a cunctis.

2. Nam etsi tunc superueniat quisque, cum lectio celebratur, adoret tantum Dominum, et, presignata fronte, aurem sollicite accommodet. Patet tempus orandi, cum omnes oramus; patet, cum uolueris orare priuatim; obtentu orationis ne perdideris lectionem: quia non semper eam quilibet paratam potest habere, cum orandi potestas in promptu sit, nec putes paruam nasci utilitatem ex lectionis auditu.

 3. Siquidem oratio ipsa fit pinguior, dum mens, recenti lectione saginata, per diuinarum rerum, quas nuper audiuit, imagines currit. Nam et Maria soror Marthe, que sedens ad pedes Iesu, sorore neglecta, uerbum intentius audiebat, bonam partem sibi elegisse Domini uoce firmatur . Ideo et diaconus clara uoce silentium admonet, ut, siue dum psallitur, siue dum lectio pronuntiatur, ab omnibus unitas conseruetur, ut quod omnibus predicatur, equaliter ab omnibus audiatur.



372 CAPUT XI. De libris Testamentorum.

[1Kb] 1. Pronuntiantur autem lectiones in Christi Ecclesiis de Scripturis sanctis. Constat autem eadem sacra Scriptura ex ueteri lege et noua. uetus lex illa est  que data est primum Iudeis per Moysen et prophetas, que dicitur uetus Testamentum. Testamentum autem dicitur, quia idoneis testibus, utique a prophetis, scriptum est, atque signatum. Noua uero lex est Euangelium, quod dicitur Nouum Testamentum, quod per ipsum Filium Dei Christum, et per suos apostolos dedit.

2. Illa lex uetus uelut radix est, hec noua uelut fructus ex radice; ex lege enim uenitur ad Euangelium. Siquidem Christus, qui hic manifestatus est, ante in lege predictus est. Imo ipse locutus est in prophetis, sicut scriptum est: Qui loquebar, ecce adsum: legem quidem premittens, uelut infantibus  pedagogum, Euangelium uero perfectum uite magisterium iam adultis omnibus prestans.

3. Ideo in illa operantibus bona terre promittebantur, hic uero sub gratia ex fide uiuentibus regnum celeste tribuitur. Euangelium autem dicitur bonum nuntium, et re uera bonum nuntium, ut qui susceperint filii Dei uocentur. Hi sunt autem libri ueteris Testamenti, quos ob amorem doctrine et pietatis legendos recipiendosque Ecclesiarum principes tradiderunt.

4. Primum namque legis, id est, Moysi libri quinque sunt. Genesis, Exodus, Leuiticus, Numeri, Deuteronomium. Hos sequuntur historici libri sedecim, Iesu Naue scilicet, et Iudicum libri singuli, siue Ruth, Regum etiam libri quatuor, Paralipomenon duo,  Esdre duo, Tobie quoque, et Esther, et Iudith singuli, 373 et duo Machabeorum. Super hos prophetici libri sedecim sunt, Isaias, Ieremias, et Ezechiel, et Daniel, libri singuli: duodecim quoque prophetarum libri singuli, et hec quidem prophetica sunt.

[1Kb] 5. Post hec uersuum octo libri habentur, qui diuerso apud Hebreos metro scribuntur, id est, Iob liber, et Psalmorum, et Prouerbiorum, et Ecclesiastes, et Cantica Canticorum, liber Sapientie, et Ecclesiasticus, Lamentationesque Ieremie; sicque complentur libri ueteris Testamenti quadraginta quinque.

6. Noui autem Testamenti primum quatuor Euangelia sunt Matthei, Marci, Luce et Ioannis. Hos  quatuordecim Pauli apostoli Epistole sequuntur. Quibus etiam subiuncte sunt septem catholice epistole, Iacobi, Petri, Ioannis, et Iude, Actus quoque duodecim apostolorum, quorum omnium signaculum est Apocalypsis Ioannis, quod est reuelatio Iesu Christi, qui omnes libros et tempore concludit, et ordine.

[1Kb] 7. Hi sunt libri canonici septuaginta duo, et ob hoc Moyses elegit presbyteros qui prophetarent. Ob hoc et iehsu Dominus noster septuaginta duos discipulos predicare mandauit. Et quoniam septuaginta due lingue in hoc mundo erant diffuse, congrue prouidit Spiritus sanctus, ut tot libri essent quot  nationes, quibus populi ad percipiendam fidei gratiam edificarentur.



CAPUT XII. De scriptoribus sacrorum librorum.

[1Kb] 1. ueteris autem Testamenti secundum Hebreorum traditionem 374 hi scriptores habentur: primus Moyses scripsit Pentateuchum, iehsu Naue edidit librum suum, Iudicum autem et Ruth, et Samuelis primam partem conscripsit Samuel; sequentia Samuelis usque ad calcem scripsit Dauid. Malachim autem in commune totum edidit Ieremias. Nam antea sparsus erat per singulorum regum historias. Iob librum Hebrei Moysen scripsisse putant, alii unum ex prophetis.

[1Kb] 2. Psalterium uero scripserunt decem prophete,  id est, Moyses, Dauid, Salomon, Asaph, Etham, Idithum, et Eman, et filii Core, id est, Asir, Elcana, Abiasaph. Sunt qui et Esdram, et Aggeum, et Zacariam scripsisse dicant. Salomon scripsit Prouerbia, Ecclesiastem, et Cantica canticorum. Isaias scripsit librum suum, Ieremias librum suum cum lamentationibus eius. uiri synagoge sapientes scripserunt Ezechielem, duodecim prophetas, Danielem, et Paralipomenon, et Esther. Esdras scripsit librum suum.

[1Kb] 3. Omnes autem hos libros idem Esdras propheta scriba post incensam legem a Chaldeis, dum Iudei regressi fuissent in Ierusalem, diuino afflatus spiritu reparauit; cunctaque prophetarum uolumina, que fuerant a gentibus corrupta correxit; totumque  Testamentum in XXII libros constituit, ut tot libri essent in lege, quot habentur et littere.

[1Kb] 4. Primam post Esdram Editionem de Hebreo in Grecum LXX interpretes ediderunt sub Ptolomeo Aegyptio rege, successore Alexandri, qui in legendo studiosus fuit, omniumque libros gentium 375 congregauit. Iste enim ab Eleazaro, qui erat princeps sacerdotum, multa dona mittens ad templum, petiit ut seni de duodecim tribubus Isrel transmitterentur, qui interpretarentur omnes libros. Et, ut fidem  interpretationis aduerteret, singulis corum qui fuerant destinati singulas cellulas dedit, et assignans omnibus omnes Scripturas, iussit interpretari.

5. Qui, cum per septuaginta dies istius rei negotium adimplessent, omnium simul interpretationes, quas per diuersas cellulas segregati nullo ad ullum propinquante fecerunt, congregauit in unum. Atque ita omnes libri interpretati per Spiritum sanctum inuenti sunt, ut non solum in intellectu, uerum etiam in sermonibus consonantes inuenirentur. Hec fuit prima interpretatio uera ac diuina.

6. Hos libros meditari omnium gentium Ecclesie primum ceperunt, eosdemque de Greco in Latinum interpretantes primi Ecclesiarum prouisores tradiderunt. Post hec secundam Editionem Aquila, tertiam  et quartam Theodotion et Symmachus ediderunt, ambo Iudei proselyti. Quintam uero et sextam Editionem Origenes reperit, et cum ceteris supradictis Editionibus comparauit. Hi sunt itaque tantum qui Scripturas sacras de Hebreo in Grecum uerterunt. Qui etiam et numerantur.

[1Kb] 7. Nam Latinorum interpretum, qui de Greco in nostrum eloquium transtulerunt  infinitus numerus. Sicut enim  primis fidei temporibus ad manus uenit Codex Grecus, atque aliquantulum sibi utriusque lingue peritiam sumpsit, ausus est statim interpretari, atque inde accidit tam innumerabiles apud Latinos exstitisse interpretes.

[1Kb] 8. De Hebreo autem in Latinum eloquium tantummodo  Hieronymus presbyter sacras scripturas conuertit. Cuius Editione generaliter omnes Ecclesie usquequaque utuntur, pro eo quod ueracior sit in sententiis et clarior in uerbis. Librum Sapientie Salomon scripsisse probatur testimoniis illius, quibus ibi legitur: Tu me  elegisti 376 regem populo tuo, et dixisti ut edificarem templum in nomine sancto tuo, et in ciuitate habitationis tue .

9. Hoc opus Hebrei   inter canonicas scripturas recipiebant. Sed postquam comprehendentes Christum interfecerunt, memorantes in eodem libro tam euidentissima de Christo testimonia, quibus dicitur: »Dixerunt inter se impii, Comprehendamus Iustum, quia inutilis est nobis, et contrarius est operibus nostris et promittit Dei scientiam se habere, et Filium Dei se nominat.« Et infra: »Si enim uere est Filius Dei, suscipiet illum, et liberabit eum de manu contrariorum.« Ac deinde: »Ut sciamus reuerentiam illius, et probemus patientiam eius, morte turpissima condemnemus eum ;« collatione facta, ne nostri eis pro tam aperto sacrilegio derogarent, a propheticis eum uoluminibus reciderunt, legendumque suis prohibuerunt.

 10. Librum autem Ecclesiasticum composuit iehsu filius Sirach Ierosolymitani, nepos Iesu sacerdotis, de quo meminit Zacarias, qui liber apud Latinos propter eloquii similitudinem Salomonis titulo prenotatur. Preterea Iudith, et Tobie, siue Machabeorum libros qui auctores scripserunt, minime constat.

[1Kb] 11. In Nouo autem Testamento quatuor libros Euangeliorum quatuor euangeliste singulos scripserunt, quorum solus Mattheus Hebreo scripsisse perhibetur eloquio, ceteri Greco. Paulus apostolus suas scripsit Epistolas, ex quibus nouem septem Ecclesiis destinauit, reliquas discipulis suis misit, Timotheo, Tito et Philemoni. Ad Hebreos autem Epistolam plerisque Latinis eius esse incertum est  377 propter dissonantiam sermonis. Eamdemque alii Barnabam conscripsisse, alii a Clemente scriptam fuisse suspicantur.

12. Petrus scripsit duas nomine suo epistolas, que catholice nominantur: quarum secunda a quibusdam eius esse non creditur propter styli sermonisque distantiam. Iacobus suam scripsit Epistolam. Que et ipsa a nonnullis eius esse negatur, sed sub  nomine eius ab alio dictata existimatur. Ioannis epistolas tres idem Ioannes edidit, quarum prima tantum a quibusdam eius esse asseritur, relique due Ioannis cuiusdam presbyteri existimantur, cuius iuxta Hieronymi sententiam alterum sepulcrum apud Ephesum demonstratur. Iudas suam edidit Epistolam. Actus apostolorum Lucas composuit, sicut audiuit, uel uidit. Apocalypsin Ioannes euangelista scripsit eodem tempore, quo ob Euangelii predicationem in insulam Pathmos traditur relegatus.

13. Hi sunt scriptores sacrorum librorum, diuina inspiratione loquentes, atque ad eruditionem nostram precepta celestia dispensantes. Auctor autem earumdem Scripturarum Spiritus sanctus esse creditur. Ipse enim scripsit, qui prophetas suos scribenda dictauit.  Iam tibi post psalmorum originem atque hymnorum, post sanctorum etiam librorum numerum, postulata sequentia prenotabo.



CAPUT XIII. De laudibus.

[3Kb] 1. Laudes, hoc est, Alleluia canere, canticum est Hebreorum, 378 cuius expositio duorum uerborum interpretatione consistit, hoc est, laus Dei, de cuius mysterio Ioannes in Apocalypsi refert Spiritu reuelante uidisse, et audisse uocem celestis exercitus angelorum, tanquam uocem aquarum multarum, et tanquam uocem ualidorum tonitruum dicentium Alleluia.

2. Ex quo nullus debet ambigere hoc laudis mysterium, si digna fide et deuotione celebretur, angelis  esse coniunctum. Alleluia autem, sicut et Amen de Hebrea in Latinam linguam nequaquam transfertur, non quia interpretari minime queant, sed, sicut aiunt doctores, seruatur in eis antiquitas propter sanctiorem auctoritatem.

[1Kb] 3. In Africanis autem regionibus non omni tempore, sed tantum dominicis diebus, et quinquaginta post resurrectionem Domini Alleluia cantatur pro  significatione future resurrectionis, et letitie. uerumtamen apud nos secundum antiquam Hispaniarum traditionem preter dies ieiuniorum, uel Quadragesime omni tempore cantatur Alleluia; scriptum est enim: Semper laus eius in ore meo.

[1Kb] 4. Quod uero post consummatam psalmorum, siue lectionum predicationem Alleluia in fine cantatur, hoc in spe futura facit Ecclesia, significans post annuntiationem regni celorum, que in hac uita per utrumque Testamentum mundo predicatur, actionem nostram non esse futuram, nisi in laudem Dei, sicut scriptum est: Beati qui habitant in domo tua, in secula seculorum laudabunt te . Hinc est quod et liber psalmorum in laude concluditur, ut eadem post finem seculi laus eterna  monstretur.



379 CAPUT XIu. De offertoriis.

[9Kb] 1. Offertoria, que in sacrificiorum honore canuntur, Ecclesiasticus liber indicio est ueteres cantare solitos, quando uictime immolabantur, sic enim dicit: Porrexit, inquit, sacerdos manum suam in  libationem, et libauit de sanguine uue, et fudit in fundamento altaris odorem diuinum excelso principi. Tunc exclamauerunt filii Aaron in tubis productilibus, et sonuerunt, et auditam fecerunt magnam uocem in memoriam coram Deo . Non aliter et nunc in sono tube, id est, in uocis predicatione cantu accendimur, simulque corde, et ore laudes Domino declamantes iubilamus in illo scilicet uero sacrificio, cuius sanguine saluatus est mundus.



CAPUT Xu. De missa et orationibus.

[1Kb] 1. Ordo autem misse, et orationum, quibus oblata Deo sacrificia consecrantur, primum a sancto Petro est institutus, cuius celebrationem uno eodemque modo uniuersus peragit orbis. Prima earumdem oratio  admonitionis est erga populum, ut excitentur ad exorandum Deum. Secunda inuocationis ad Deum est, ut clementer suscipiat preces fidelium oblationesque eorum. Tertia autem 380 effunditur pro offerentibus, siue pro defunctis fidelibus, ut per idem sacrificium ueniam consequantur.

[12Kb] 2. Quarta post hec infertur pro osculo pacis, ut  caritate reconciliati omnes inuicem digne sacramento corporis et sanguinis Christi consocientur, quia non recipit dissensionem cuiusquam Christi indiuisibile corpus. Quinta deinde infertur illatio in sanctificatione oblationis, in qua etiam et ad Dei laudem terrestrium creaturarum uirtutumque celestium uniuersitas prouocatur, et 381 Hosanna in excelsis cantatur, quod Saluatore de genere Dauid nascente salus mundo usque ad excelsa peruenerit.

[1Kb] 3. Porro sexta exhinc succedit conformatio sacramenti, ut oblatio, que Deo offertur, sanctificata per Spiritum sanctum, Christi corpori ac sanguini conformetur. Harum ultima est oratio, qua Dominus noster discipulos suos orare instituit, dicens: Pater noster, qui es in celis. In qua oratione, ut sancti Patres  scripserunt, septem petitiones continentur; sed in tribus primis eterna poscuntur: in sequentibus quatuor temporalia, que tamen propter eterna adipiscenda petuntur.

[1Kb] 4. Nam cum dicimus: Sanctificetur nomen tuum, Adueniat regnum tuum, Fiat uoluntas tua, sicut in celo, et in terra; hic quidem ista tria inchoantur; sed in illa uita sperantur, ubi sanctificatio Dei, et uoluntas, et regnum in sanctis suis immortaliter permanebit. Iam uero panis quotidianus, qui uel anime, uel carni tribuitur, hic exposcitur; hic etiam post subsidium cibi uenia de exemplo fraterne indulgentie postulatur; hic, ne in peccati tentationem incidamus, exposcimus. Hic, post omnia, ut a malis liberemur, Dei auxilium imploramus. Illic autem nichil istorum est.

 5. Hanc itaque orationem Saluator docuit, in qua et spes continetur fidelium, et confessio peccatorum; de qua propheta predicens, ait: Et erit, omnis qui inuocauerit nomen Domini saluus erit . He sunt autem septem sacrificii orationes commendate euangelica apostolicaque doctrina, cuius numeri ratio instituta uidetur uel propter septenariam sancte Ecclesie uniuersitatem, uel propter septiformem gratie Spiritum, cuius dono ea que inferuntur sanctificantur.



382 CAPUT XuI. De Symbolo Niceno.

[1Kb] 1. Symbolum autem, quod tempore sacrificii a populo predicatur, trecentorum decem et octo sanctorum  Patrum collatione apud synodum Nicenam est editum. Cuius uere fidei regula tantis doctrine fidei mysteriis precellit, ut de omni parte fidei loquatur, nullaque pene sit heresis cui per singula uerba uel sententias non respondeat. Omnes enim errores impietatum perfidieque blasphemias calcat, et ob hoc in uniuersis Ecclesiis pari confessione a populo proclamatur.



CAPUT XuII. De benedictionibus.

[1Kb] 1. Benedictionem autem dari a sacerdotibus populo, antiqua per Moysen benedictio pandit, et comprobat, qua benedicere populo sub sacramento trine inuocationis iubetur. Ait enim ad Moysen Dominus: »Sic benedices populum meum, et ego benedicam  illos: Benedicat te Dominus, et custodiat te, illuminet Dominus faciem suam super te, et misereatur tui, attollat Dominus faciem suam super te, et det tibi pacem« .



CAPUT XuIII. De sacrificio.

[1Kb] 1. Sacrificium autem, quod a Christianis Deo offertur, primum 383 Christus Dominus noster, et magister instituit, quando commendauit apostolis corpus et sanguinem suum, priusquam traderetur; sicut legitur in Euangelio: Accepit, inquit, iehsu panem, et calicem, et benedicens dedit eis . Quod quidem sacramentum Melchisedech rex Salem figuraliter in typum corporis et sanguinis Christi primus obtulit, primusque mysterium tanti  sacrificii imaginarie idem expressit, preferens similitudinem Domini et Saluatoris nostri Iesu Christi, sacerdotis eterni, ad quem dicitur: Tu es sacerdos in eternum secundum ordinem Melchisedech .

[1Kb] 2. Hoc ergo sacrificium Christianis celebrare preceptum est, relictis ac finitis Iudaicis uictimis, que in seruitute ueteris populi celebrari imperata sunt. Hoc itaque fit a nobis, quod pro nobis Dominus ipse fecit, quod non mane, sed post cenam in uesperum obtulit. Sic enim Christum oportebat adimplere circa uesperam diei, ut hora ipsa sacrificii ostenderet uesperam mundi. Proinde autem non communicauerunt ieiuni apostoli, quia necesse erat ut pascha illud typicum antea impleretur, et sic denuo ad uerum pasche sacramentum transirent.

 [1Kb] 3. Hoc enim in mysterio tunc factum est quod primum discipuli corpus et sanguinem Domini non acceperunt ieiuni. Ab uniuersa autem Ecclesia nunc a ieiunis semper accipitur. Sic enim placuit Spiritui sancto per apostolos, ut in honorem tanti sacramenti in os Christiani prius dominicum corpus intraret, quam ceteri cibi, et ideo per uniuersum orbem mos iste seruatur. Panis enim quem frangimus corpus Christi est , qui dixit: Ego sum panis uiuus, qui de celo descendi . uinum autem sanguis eius est, et hoc est, quod scriptum est: Ego sum uitis uera ; sed panis, quia corpus confirmat, ideo corpus Christi nuncupatur, uinum autem, quia sanguinem operatur in carne, ideo ad sanguinem Christi refertur.

 [1Kb] 4. Hec autem dum sunt uisibilia, sanctificata tamen per Spiritum sanctum 384 in sacramentum diuini corporis transeunt. Proinde autem, ut sanctissimus Cyprianus ait: »Calix dominicus uino et aqua mistus offertur, quia uidemus in aqua populum intelligi, in uino uero ostendi sanguinem Christi. Quando autem in calice uino aqua miscetur, Christo populus adunatur, et credentium plebs ei in quem credidit copulatur et iungitur. Que copulatio et coniunctio aque et uini sic miscetur in calice Domini, ut commistio illa ab inuicem non possit separari, sicut nec Ecclesia potest a Christo diuidi.

5. »Sic autem in sanctificando calice Domini offerri aqua sola non potest, quod modo nec uinum solum potest. Nam si uinum tantum quis offerat, sanguis  Christi incipit esse sine nobis; si uero aqua sit sola, plebs incipit esse sine Christo. Quando autem utrumque miscetur, et adunatione confusa sibi inuicem copulatur, tunc sacramentum spirituale et celeste perficitur. Sic uero calix Domini non est aqua sola, aut uinum solum, nisi utrumque sibi misceatur, quomodo nec corpus. Domini potest esse simila sola, aut aqua sola, nisi utrumque adunatum fuerit, et copulatum, et panis unius compage solidatum.

6. »Quo et ipso sacramento populus noster ostenditur adunatus, ut quemadmodum grana multa in unum collecta, et commolita, et commista panem unum  faciunt, sic in Christo, qui est panis celestis, unum sciamus esse corpus, cui coniunctus sit noster numerus, et adunatus.«

[1Kb] 7. Dicunt aliqui, nisi aliquo intercedente peccato, Eucaristiam quotidie accipiendam; hunc enim panem dari quotidie nobis, iubente Domino, postulamus, dicentes: Panem nostrum quotidianum da nobis hodie. Quod quidem bene dicunt, si hoc cum religione et deuotione et humilitate suscipiunt, nec, confidendo de iustitia, superbie presumptione id faciant. Ceterum si talia sunt peccata, que quasi mortuum ab altari remoueant, prius agenda penitentia est, ac sic deinde hoc salutiferum medicamentum 385 tunc suscipiendum. Qui enim manducauerit indigne, iudicium sibi manducat et bibit .  Hoc est enim indigne accipere, si eo tempore quis accipiat quo debet agere penitentiam.

[2Kb] 8. Ceterum si non sunt tanta peccata, ut excommunicandus quisque iudicetur, non se debet a medicina dominici corporis separare, ne, dum forte diu abstinendus prohibetur, a Christi corpore separetur. Manifestum est enim, eos uiuere, qui corpus eius attingunt. Unde etiam timendum est ne, dum diu quisque separatur a Christi corpore, alienus remaneat a salute, ipso dicente: Nisi comederitis carnem filii hominis, et biberitis eius sanguinem, non habebitis uitam in uobis . Qui enim iam peccare quieuit, communicare non desinat.

[1Kb] 9. Coniugatis autem abstinendum est coitu, plurimisque diebus orationi debent uacare, et sic deinde  ad Christi corpus accedere. Relegamus Regum libros, et inueniemus sacerdotem Abimelech de panibus propositionis noluisse prius dare Dauid, et pueris eius, nisi ante interrogaret utrum mundi essent pueri a mulieribus, non utique ab alienis, sed a coniugibus propriis, et nisi eos audisset ab heri et nudius tertius uacasse ab opere coniugali, nequaquam panes quos prius negauerat concessisset .

10. Tantum interest inter propositionis panes et corpus Christi, quantum inter umbram et corpus, inter imaginem et ueritatem, inter exemplaria futurorum et ea ipsa que per exemplaria prefigurabantur.  Quapropter eligendi sunt aliquot dies, quibus prius homo continentius uiuat, quo ad tantum sacramentum dignus accedere possit.

386 11. Sacrificium pro defunctorum fidelium requie offerre, uel pro eis orare, quia per totum hoc orbem custoditur, credimus quod ab ipsis apostolis traditum sit. Hoc enim ubique catholica tenet Ecclesia, que nisi crederet fidelibus defunctis dimitti peccata, non pro eorum spiritibus uel eleemosynam faceret, uel sacrificium Deo offerret.

[1Kb] 12. Nam et cum Dominus dicit: Qui peccauerit in Spiritum sanctum, non remittetur ei, nec in hoc seculo, nec futuro , demonstrat quibusdam illic dimittenda peccata et quodam purgatorio igne purganda. Ergo in quodam loco dictum est a sanctissimo  Augustino: »Defunctorum animas sine dubio pietate suorum uiuentium releuari, cum pro illis sacrificium offertur, uel eleemosyne fiunt, si tamen aliquod quisque sibi meritum preparauit, dum adhuc in corpore uiueret, per quod ista prosint, quecunque pro illo fiunt.

13. »Nam non omnibus prosunt. Et quare non omnibus prosunt, nisi propter differentiam uite quam quisque gessit in corpore? Nam pro ualde bonis gratiarum actiones sunt, pro non ualde malis propitiationes sunt, pro ualde malis, etiam si nulla sunt adiuuamenta mortuorum, qualescunque consolationes uiuorum sunt. Quibus autem prosunt, aut ad hoc prosunt, ut sit plena remissio, aut certe, ut tolerabilior fiat ipsa damnatio.«



CAPUT XIX. De tertie, sexte, et none officiis.


[1Kb] 1. Horam tertiam, sextam, et nonam Daniel et tres pueri supplicationibus deuouerunt , scilicet, ut ab ortu diei in tempus precationis tres hore porrecte Trinitatis nobis reuerentiam declararent, pariliter ad tertiam, ad sextam, atque deinde ad nonam per 387 lucis interualla, ratis dimensionibus terminata, Trinitas ter die rogata coleretur. Illud etiam occurrit ad probationem uenerabilis Trinitatis, quod Spiritus sanctus hora tertia, hoc est, suo loco, et numero, et tempore, descendit ad terras impleturus gratiam quam Christus promisit .

[1Kb] 2. Nam et sexta hora Christus passus, ad nonam  patibuli cruciamenta porrexit. Tali enim sacramento legitimis ad precem temporibus per ternas horas Trinitatis perfectio aut laudatur celebritatibus, aut precibus impetratur. Licet et computetur diurna celebritas per quaternarium usque ad uespertinum officium, hoc est, quia quaternis significetur mundus quadrifario diuisus, in Trinitate saluatus. Siquidem et in nocte stationes et uigilie militares in quatuor partes diuise, ternis horarum spatiis secernuntur, ut et in ipsis nocturnis mundialibusque officiis Trinitatis mysterium ueneretur.



CAPUT XX. De uesperis.

[1Kb] 1. uespertinum diurni officium finis et alterne lucis occasus est, cuius ex ueteri Testamento solemnis  est celebratio. Denique hoc tempore ueterum sacrificia offerre, adolerique altario aromata et thura mos erat . Testis est hymnidicus ille, regio ac sacerdotali functus officio, dicens: Ascendat oratio mea, sicut incensum in conspectu tuo, eleuatio manuum mearum sacrificium uespertinum. .

[1Kb] 2. In Nouo quoque Testamento eo tempore quo Dominus et Saluator noster cenantibus apostolis mysterium sui corporis et sanguinis initio tradidit, ut tempus ipsum sacrificii uesperum ostenderet seculi, proinde in honorem ac memoriam tantorum sacramentorum his temporibus adesse nos decet Dei conspectibus, et personare in eius cultibus, orationum nostrarum illi sacrificium 388 offerentes, atque in eius laudibus pariter exsultantes, uesperum  autem nominatum a sidere, qui uesper uocatur, et decidente sole exoritur. De quo propheta dicit: Et uesperum super filios hominum prodire facit .



CAPUT XXI. De completis.

[1Kb] 1. De completis autem celebrandis idem etiam in Patrum inuenimus exemplis, Dauid propheta dicente: Si ascendero in lectum strati mei, si dedero somnum oculis meis, aut palpebris meis dormitationem, aut requiem temporibus meis, donec inueniam locum Domino tabernaculum Deo Iacob . Quis non stupeat tantam in Dei amore animi deuotionem, ut somnum sibi, sine quo utique corpora humana deficiunt, penitus interdixerit, donec locum ac templum Domino  fabricandum in pectore suo rex et propheta reperiret? Que res debet nos fortiter admonere ut si ipsi locus Domini esse uolumus, et tabernaculum eius, aut templum cupimus haberi, in quantum possumus, exempla sanctorum imitemur, ne de nobis dicatur, quod legitur: Dormierunt somnum suum, et nichil inuenerunt , et cetera.



CAPUT XXII. De uigiliarum antiquitate.

[1Kb] 1. Antiqua est uigiliarum deuotio, familiare bonum omnibus sanctis. Isaias denique propheta clamabat ad Dominum, dicens: De nocte uigilat spiritus meus ad te, Deus, quia lux precepta tua sunt super terram . Item Dauid, et regio, et prophetico sanctificatus unguento, ita canit: Media nocte  surgebam ad confitendum tibi super iudicia iustitie tue . Hoc namque tempore uastator angelus transiens, primogenita Aegyptiorum percussit .

2. Unde et nos uigilare oportet, ne periculo Aegyptiorum admisceamur. 389 lisdem etiam horis uenturum sese in Euangelio Saluator astruxit. Unde et ad uigilandum auditores suos exsuscitat, dicens: Beati serui illi quos cum uenerit Dominus, inuenerit uigilantes . Etsi uespertina, inquit, hora uenerit, etsi media nocte, etsi galli cantu, et ita inuenerit eos uigilantes, beati sunt serui illi. Itaque et uos estote parati, quia nescitis, qua hora Filius hominis uenturus est .

[1Kb] 3. Siquidem nec uerbis solum docuit uigilias, sed  etiam confirmauit exemplo; sic namque testatur in Euangelio: Quia erat iehsu pernoctans in oratione Dei . Paulus quoque et Silas in custodia publica circa medium noctis orantes, hymnum, audientibus cunctis uinctis, dixisse memorantur, ubi repente terremotu facto, et concussis carceris fundamentis, et ianue sponte aperte, et omnium uincula sunt soluta.

[1Kb] 4. Unde oportet his horis psallendi orandique frequentiam nos in sanctis habere officiis, finemque nostrum, uel si aduenerit sub tali actu, exspectare securos. Est autem quoddam genus hereticorum, superfluas existimantium sacras uigilias, et spirituali  opere infructuosas, dicentes iussa temerari diuina, qui noctem fecit ad requiem, sicut diem ad laborem. Qui heretici Greco sermone Nyctages, hoc est, somniculosi uocantur.



CAPUT XXIII. De matutinis.

[2Kb] 1. De matutinorum antiquitate et auctoritate testis est idem Dauid propheta, dicens: In matutinis meditabor in te, quia fuisti adiutor meus, et alibi: Preuenerunt, inquit, oculi mei ad te diluculo, ut meditarer eloquia tua. Cassianus autem dicit matutine 390 solemnitatis officium nouo adhuc tempore institutum primitus in Bethlehem monasterio, ubi Dominus noster iehsu Christus pro redemptione humani generis ex uirgine nasci dignatus est. Sicque ex illo per  uniuersum mundum eiusdem celebrationis inualuit consuetudo.

[1Kb] 2. Diluculo autem proinde oratur, ut resurrectio Christi celebretur; matutina enim luce radiante, Dominus et Saluator noster ab inferis resurrexit, quando cepit oriri fidelibus lux que, moriente Christo, occiderat peccatoribus. Siquidem et eodem tempore cunctis spes future resurrectionis creditur, cum iusti et omnes ab hac temporali morte, quasi a sopore somni resurgentes, euigilabunt.



CAPUT XXIu. De Dominico die.

[1Kb] 1. Dominicum diem apostoli iidem religiosa solemnitate sanxerunt, quia in eodem Redemptor noster  a mortuis resurrexit. Quique ideo Dominicus dies appellatur, ut in eo a terrenis operibus uel mundi illecebris abstinentes, tantum diuinis cultibus seruiamus, dantes scilicet huic diei honorem, et reuerentiam propter spem resurrectionis nostre, quam habemus in illo.

2. Nam sicut ipse Dominus noster iehsu Christus et Saluator noster tertia die resurrexit a mortuis, ita et nos resurrecturos in nouissimo seculo speramus. Unde etiam in Dominico die stantes oramus, quod est signum future resurrectionis; hoc agit uniuersa Ecclesia, que in peregrinatione mortalitatis inuenta est, exspectans 391 in finem seculi, quod in Domini  Iesu Christi corpore premonstratum est, qui est primogenitus a mortuis.



CAPUT XXu. De sabbato.

[1Kb] 1. Sabbatum autem datum est priori populo in otio corporaliter celebrandum, ut figura esset in requiem, unde et Sabbatum requies interpretatur. Dies tamen Dominicus non Iudeis, sed Christianis per resurrectionem Domini declaratus est, et ex illo habere cepit festiuitatem suam. Ipse est enim dies primus, qui post septimum reperitur octauus. Unde et in Ecclesiaste ad duorum Testamentorum significationem dicitur, illi septem, et illi octo .

[1Kb] 2. Primo enim solum celebrandum Sabbatum traditum est, quia erat antea requies mortuorum.  Resurrectio autem nullius erat qui resurgens a mortuis non moreretur, mors illi ultra non dominaretur . Iam postquam facta est talis resurrectio in corpore Domini, ut preiret in capite Ecclesie, quod corpus Ecclesie speraret in finem, dies Dominicus, id est, octauus, qui et primus, in festiuitate successit.

[1Kb] 3. Apparet autem hunc diem etiam in sacrosanctis Scripturis esse solemnem; ipse enim primus est dies seculi, in ipso creati sunt angeli, in ipso quoque a mortuis resurrexit Christus, in ipso de celis super apostolos sanctus descendit Spiritus, manna in eodem die in eremo primum de celo datum est. Sic enim dicit Dominus: Sex diebus colligetis manna, in die autem sexto duplum colligetis . Sexta enim  dies est parasceue, que ante Sabbatum ponitur.

[1Kb] 4. Sabbatum autem dies septimus est, quem sequitur Dominicus, 392 in quo primum manna de celo uenit. Unde intelligant Iudei iam tunc prelatam esse Iudaico Sabbato Dominicam nostram; iam tunc indicatum est quod in Sabbato ipsorum gratia ad eos de celo nulla descenderit, sed in nostra Dominica, in qua primum manna Dominus pluit.



CAPUT XXuI. De Natali Domini.

[1Kb] 1. Natalis Domini dies ea de causa a Patribus uotiue solemnitatis institutus est, quia in eo Christus pro redemptione mundi nasci corporaliter uoluit, prodiens ex uirginis utero, qui erat in Patris imperio.  Cuius suscepte carnis causa hec est. Postquam enim inuidia diaboli parens ille primus spe seductus inani cecidit, confestim exsul, et perditus in omni genere suo radicem malitie et peccati transduxit, crescebatque in malum uehementius omne genus mortalium diffusis ubique sceleribus, et, quod est nequius, omnium cultibus idolorum seruiens.

[1Kb] 2. uolens ergo Deus terminare peccatum, consuluit uerbo, lege, prophetis, signis, plagis et prodigiis. Sed cum nec sic quidem errores suos admonitus agnosceret mundus, misit Deus Filium suum, ut carne indueretur, et hominibus appareret, et peccatores sanaret. Qui ideo in homine uenit, quia per seipsum ab hominibus cognosci non potuit. Ut autem uideretur, uerbum caro factum est, assumendo carnem, non mutatum in  carnem. Assumpsit enim humanitatem, non amisit diuinitatem. Ita idem Deus et idem homo, in natura Dei equalis Patri, in natura hominis factus mortalis 393 in nobis pro nobis, de nobis, manens quod erat, suscipiens quod non erat, ut liberaret quod fecerat.

3. Hec est ergo dominice Natiuitatis magna solemnitas, hec est diei huius noua et gloriosa festiuitas, aduentus Dei factus ad homines. Itaque dies iste, pro eo quod in eo Christus natus est, Natalis dicitur; quemque ideo obseruare per reuolutum circulum anni festa solemnitate solemus, ut in memoriam reuocetur quo die Christus natus est.



CAPUT XXuII. De Epiphania.

[1Kb] 1. Epiphaniorum diem proinde festa solemnitate  uiri apostolici signauerunt, quia in eo est proditus stella Saluator, quando inuenerunt magi Christum in presepi iacentem, adorato offerentes competentia munera Trinitati, aurum, thus et myrrham, Regi, Deo atque passuro. Ideo ergo diem hunc annua celebritate sacrauerunt, ut mundus agnoscat Dominum quem elementa celitus prodiderunt.

2. Siquidem eodem die idem iehsu etiam Iordanis lauacro tingitur, diuisoque celo Spiritus sancti descendentis testimonio Dei esse Filius declaratur ; cuius diei nomen, ex eo quod apparuit gentibus, Epiphania nuncupatur. Epiphania enim Grece, Latine apparitio uel ostensio dicitur. Tribus igitur ex causis hic dies hoc uocabulum sumpsit siue  quod tunc in baptismo suo Christus populis fuerit ostensus, siue quod ea die sideris ortu magis est proditus, siue quod primo signo per aquam in uinum uersam multis est manifestatus.

[1Kb] 3. Refert autem Cassianus apud Aegyptios Natiuitatis diem, 394 et epiphaniorum solemnitatem non bifarie, ut in occiduis prouinciis, sed sub diei unius festiuitate celebrari. Epistole quoque pontificis Alexandrini per uniuersas Aegypti Ecclesias uel monasteria diriguntur, quibus et initium Quadragesime, et dies Pasche denuntiatur.



CAPUT XXuIII. De Palmarum die.

[1Kb] 1. Dies Palmarum ideo celebratur, quia in eo  Dominus et Saluator noster, sicut propheta cecinit, Ierusalem tendens, asellum sedisse perhibetur. Tunc gradiens cum ramis palmarum multitudo plebium obuiam ei clamabat: Osanna, benedictus qui uenit in nomine Domini, Rex Isrel . In ramis enim palmarum significabatur uictoria, qua erat Dominus mortem moriendo superaturus, et tropheo crucis de diabolo mortis principe triumphaturus.

[3Kb] 2. In asello autem, quem sedendo Ierusalem uenit, indicauit simplicia corda gentilitatis, que presidendo atque regendo perducebat 395 ad uisionem pacis. Hoc autem die symbolum competentibus traditur, propter confinem dominice pasche solemnitatem; ut quia iam ad Dei gratiam percipiendam festinant,  fidem quam confiteantur agnoscant. uulgus ideo eum diem capitilauium uocant, quia tunc moris est lauandi capita infantium qui ungendi sunt, ne forte  obseruatione Quadragesime sordidata ad unctionem accederent.



CAPUT XXIX. De Cena Domini.

[1Kb] 1. Cena Domini, hoc est, quinta feria ultime Quadragesime, quando Dominus et Saluator noster, post typicum illud pascha completum, ad uerum pascha transiens, mysterium corporis et sanguinis sui primum apostolis tradidit , quando post sacramenta celestia discipulus fallax et proditor pretium a Iudeis accepit, et Christi sanguinem uendidit . Eo etiam die Saluator surgens a cena, pedes discipulorum lauit propter humilitatis formam commendandam, ad quam docendam uenerat, sicut et ipse consequenter exposuit. Quod  etiam decebat potissimum, ut facto doceret quod obseruare discipulos premoneret.

[1Kb] 2. Hinc est quod eodem die altaria templique parietes et pauimenta lauantur, uasaque purificantur, que sunt Domino consecrata. Quo die proinde etiam sanctum chrisma conficitur, quia ante biduum pasche Maria caput ac pedes Domini unguente perfudisse perhibetur. Unde et Dominus discipulis suis dixit: Scitis, quia post biduum pascha fiet, et Filius hominis tradetur, ut crucifigatur .



396 CAPUT XXX. De Parasceue.

[1Kb] 1. Parasceue, id est, sexta Sabbati, ideo in solemnitate habetur, quia in eo die Christus mysterium  crucis expleuit, propter quod uenerat in hunc mundum, ut quia ligno percussi fueramus in Adam, rursus per ligni mysterium sanaremur. Huius enim  causa triumphi humana pusillitas Christo per omnem mundum celebritatem annuam prebet, pro eo quod dignatus est sanguine passionis sue seculum redimere, et peccatum mundi per crucem morte deuicta absoluere.

2. Cuius quidem crucis iniuriam non pertulit illa diuinitatis substantia, sed sola suscepte humanitatis natura. Passio enim corporis fuit, diuinitas uero exsors iniurie mansit. Tripertita autem ratio dominice passionis ostenditur. Prima itaque causa est ut Christus pro reatus mundi redemptione daretur, et hostis antiquus, uelut hamo crucis, caperetur, scilicet ut quos obsorbuerat euomeret, et predam quam tenebat amitteret, non potentia uictus,  sed iustitia, non dominatione, sed ratione.

3. Secunda causa est ut secuturis hominibus uite magisterium preberetur. Ascendit enim in crucem Christus, ut nobis passionis et resurrectionis preberet exemplum, passionis ad confirmandum patientiam, resurrectionis ad excitandam spem, ut duas uitas nobis ostenderet in carne, unam laboriosam, alteram beatam: laboriosam, quam tolerare debemus; beatam, quam sperare debemus.

4. Tertia causa est suscepte crucis ut superba seculi et inflata sapientia, per crucis stultam, ut putatur, predicationem humiliata, corrueret; ut putaret id quod stultum Dei est quanto sit hominibus sapientius, et quod infirmum Dei est quanto sit fortius tota hominum fortitudine .

 [1Kb] 5. Docet apostolus Paulus , illuminatos debere habere oculos cordis ad intelligendum que sit latitudo crucis, et longitudo, et 397 altitudo, et profundum. Cuius latitudo est transuersum lignum quo extenduntur manus, longitudo a latitudine deorsum usque ad terram, altitudo a latitudine sursum usque ad caput, profundum uero quod terre infixum absconditur; quo signo crucis omnis uita sanctorum describitur.

[1Kb] 6. Dicitur enim homini: Tolle crucem tuam, et sequere me. Tunc enim crucifigitur caro, cum mortificantur membra nostra super terram, fornicatio, immunditia, luxuria, et cetera. Dumque exterior homo corrumpitur, ut interior renouetur de die in  diem, passio est crucis. Et hec quidem dum sunt bona opera, tamen adhuc laboriosa, quorum merces requies est. Ideoque dicitur: Spe gaudentes, ut cogitantes scilicet requiem futuram, cum hilaritate et laboribus operemur.

7. Hanc hilaritatem significat crucis latitudo in  transuerso ligno, ubi figuntur manus. Per manus enim opus intelligitur, per latitudinem hilaritas operantis, quia tristitia facit angustias. Porro per latitudinem crucis, cui caput adiungitur, exspectatio superne retributionis de sublimi iustitia Dei significatur. Et ut ipsa opera bona non propter beneficia Dei terrena ac temporalia facienda credantur, sed potius propter illud quod desuper sperat fides, que per dilectionem operatur.

[1Kb] 8. Iam uero per longitudinem, qua totum corpus extenditur, ipsa tolerantia significatur, ut longanimes permaneamus, unde longanimes dicuntur qui tolerant. Per profundum autem, hoc est, partem illam ligni que in terre abdito defixa latet, sed  inde consurgit omne quod eminet, inscrutabilia indicantur iudicia Dei; de quibus occulta eius uoluntate uocatur homo ad participationem tante gratie, alius sic, alius uero sic.



398 CAPUT XXXI. De Sabbato Pasche.

1. Sabbati paschalis ueneratio hinc celebratur, pro eo quod eodem die Dominus in sepulcro quieuit. Unde et bene in Hebreo sermone Sabbatum requies interpretatur, siue quod Deus eodem die requieuit mundo perfecto, siue quod in eo Dominus et Redemptor noster quieuit in sepulcro.

2. Hic autem dies inter mortem Christi et resurrectionem medius est, significans requiem quamdam  animarum ab omni labore omnique molestia post mortem, per quam fit transitus per resurrectionem carnis ad illam uitam quam Dominus noster iehsu Christus sua resurrectione premonstrare dignatus est.



CAPUT XXXII. De die sancto Pasche.

[1Kb] 1. Iam uero paschale sacramentum, quod nunc in Saluatoris nostri mysterio manifestissime celebratur, in ueteri Testamento figuraliter primum gestum est, quando agno occiso pascha celebrauit populus Dei in Aegypto . Cuius figura in ueritate completa est in Christo, qui sicut ouis ad immolandum ductus est. Cuius sanguine illitis postibus nostris, id est, cuius signo crucis signatis frontibus nostris a perditione huius seculi, tanquam  a captiuitate Aegyptiaca liberamur. Cuius quidem diem paschalis resurrectionis mysticum non solum pro eo celebramus, quod in eodem a mortuis resurrexit, sed etiam et pro aliis sacramentis, que per eumdem significantur

2. Quia enim, sicut dicit Apostolus, mortuus est  propter delicta nostra, et resurrexit propter iustificationem nostram, transitus quidem de morte ad uitam in illa passione Domini et resurrectione 399 sacratus est. Nam et uocabulum ipsum, quod pascha dicitur, non Grecum, sed Hebreum est, neque a passione, quoniam Grece dicitur pati, sed a transitu Hebreo uerbo pascha appellatum est. Quod et maxime euangelista expressit, cum celebraretur a Domino pascha cum discipulis: Cum uidisset, inquit, iehsu quia uenit hora ut transiret de hoc mundo ad Patrem .

3. Transitus ergo de hac uita mortali in aliam uitam immortalem, hoc est, de morte ad uitam, in passione et resurrectione Domini commendatur. Hic transitus a nobis modo agitur per fidem, que nobis  datur in remissione peccatorum, quando consepelimur cum Christo per baptismum, quasi a mortuis transeuntes de peioribus ad meliora, de corporalibus ad spiritualia, de conuersatione huius uite ad spem future resurrectionis et glorie.

[1Kb] 4. Propter ipsum ergo initium noue uite, ad quam transimus, et propter nouum hominem, quem iubemur induere, et exuere ueterem, expurgantes uetus fermentum, ut simus noua conspersio, quoniam pascha nostrum immolatus est Christus; propter hanc ergo uite nouitatem primus mensis in anni mensibus celebrationi huic attributus est, nam et ipse dicitur mensis nouorum. Quia uero in toto tempore seculi nunc tertium tempus apparuit, ideo resurrectio Domini triduana est.

 [1Kb] 5. Primum enim tempus est ante legem, secundum sub lege, tertium sub gratia, ubi iam manifestum est sacramentum quod erat ante in prophetico enigmate occultum. Hoc ergo et in lunari numero significatur. Quia enim septenarius numerus solet in Scripturis ad quamdam perfectionem mysticus apparere, in tertia hebdomada lune pascha celebratur, id est, qui dies occurrerit a quarta decima in uicesimam primam.

6. Sed et non solum propter tempus tertium, quia inde incipit hebdomada tertia, sed etiam propter ipsam conuersionem lune. Tunc enim illa ab inferioribus ad superiora conuertitur, et hec nobis de luna similitudo assumitur, de uisibilibus ad inuisibilia, et de corporalibus ad spiritualia sacramenta transire, ut magis magisque huic seculo moriamur, et uita  nostra abscondatur 400 cum Christo, omnemque lucem studii nostri, que ad inferiora uergebat, ad superiora conuertamus, ad illam scilicet eternam contemplationem immutabilis ueritatis .

[1Kb] 7. Usque ad uicesimam uero primam ideo Pascha obseruatur, propter septenarium numerum, quo uniuersitatis significatio sepe figuratur, qui etiam  ipsi Ecclesie tribuitur, propter instar uniuersitatis; ideoque et Ioannes apostolus, in Apocalypsi, septem scripsit Ecclesiis. Ecclesia uero adhuc in ista mortalitatis carne constituta propter ipsam mutabilitatem lune nomine in Scripturis sepe uocatur. Quod uero anniuersarius dies paschalis, non ad eumdem redit anni diem, sicut dies quo creditur Dominus natus, hoc fit propter Dominicum diem et lunam.

[1Kb] 8. Manifestum est enim quo die Dominus crucifixus sit, et in sepulcro fuerit, et resurrexit. Adiuncta est enim ipsorum dierum obseruatio per Patres Niceni concilii, et orbi uniuerso Christiano persuasum, eo modo pascha celebrari oportere, ut non solum lunam paschalem, sed et diem Dominicum, in quo resurrexit a mortuis, exspectare debeamus. Inde  est quod ad eumdem anni diem non reuertitur pascha. Nam Iudei tantummodo mensem nouorum et lunam obseruant. Diem autem Dominicum addendum Patres nostri censuerunt, ut et nostra festiuitas a Iudeorum festiuitate distingueretur.



CAPUT XXXIII. De Ascensione Domini.

[1Kb] 1. Ascensionis dominice solemnitas ideo celebratur, quia eodem die, post mundi uictoriam, post inferni regressum, ascendere Christus memoratur ad celos, sicut scriptum est: Ascendit in altum, cepit captiuitatem, dedit dona hominibus . Que festiuitas ideo per reuolutum circulum annorum celebratur, ut humanitas assumpte carnis ascendentis Domini collocata ad dexteram Patris in 401 memoriam reuocetur, cuius corpus ita in celo esse  credimus, ut erat quando ascendit, quod et uox angelica protestatur, dicens: Sic ueniet, quemadmodum uidistis eum euntem in celum , id est, in eadem carnis specie atque substantia; cuius profectio carnis immortalitatem donauit, naturam non abstulit.

2. Dextera autem Patris, ad quam idem Filius sedere creditur, non est corporea, quod nefas est de Deo sentire. Sed dextera Patris est beatitudo perpetua, que sanctis in resurrectione promittitur, id est, uniuerse Ecclesie, que est corpus Christi; sicut et sinistra eius recte intelligitur miseria, et pena perpetua, que impiis dabitur.



CAPUT XXXIu. De Pentecoste.

[1Kb] 1. Initium sane et causa festiuitatis Pentecostes  paulo altius repetenda est. Pentecostes enim dies hinc accepit exordium, quando Dei uox in Sina monte desuper intonantis audita est, et lex data est Moysi . In Nouo autem Testamento Pentecoste cepit quando aduentum sancti Spiritus, quem Christus promisit, exhibuit, quem ait non esse uenturum, nisi ipse ascendisset in celum.

 [1Kb] 2. Denique dum portam celi Christus intrasset, decem diebus interpositis, intremuit subito orantibus apostolis locus, et descendente Spiritu sancto super eos, inflammati sunt ita, ut linguis omnium gentium Dei magnalia loquerentur . Aduentus itaque Spiritus sancti de celo super apostolos in uarietate linguarum diffusus solemnitatem transmisit in posteros, eaque de causa Pentecoste celebratur, et dies ipse proinde insignis habetur.

3. Concordat autem hec festiuitas Euangelii cum festiuitate legis; illic enim posteaquam agnus immolatus est, interpositis quinquaginta diebus, data est lex Moysi, scripta digito Dei; hic postquam occisus est Christus, qui tanquam ouis ad immolandum ductus  est, celebratur uerum pascha, et, interpositis quinquaginta diebus, datur Spiritus sanctus, qui est digitus Dei super centum 402 uiginti discipulos Mosaice etatis numero constitutos, siquidem et hec festiuitas aliud obtinet sacramentum.

4. Constat enim ex septimana septimanarum , sed dierum quidem septimane generant eamdem Pentecosten, in qua fit peccati remissio per Spiritum sanctum, annorum uero septimane quinquagesimum annum faciunt, qui apud Hebreos iubileus appellatur, in quo similiter terre fit remissio, et seruorum libertas, et possessionum restitutio, que pretio fuerant comparata. Septem enim septies multiplicati quinquagenarium ex se generant numerum assumpta monade, quam ex futuri seculi figura  presumptam esse maiorum auctoritas tradidit; fit enim ipsa et octaua semper, et prima, imo ipsa est semper una, que est Dominicus dies.

5. Necesse est enim sabbatismum animarum populi Dei illuc recurrere atque ibi compleri, ubi datur pars his qui octo, sicut quidam disserens Salomonis dicta sapienter exposuit . Idcirco autem totius quinquagesime dies post Domini resurrectionem soluta abstinentia in sola letitia celebrantur, propter figuram future resurrectionis, ubi iam non labor, sed requies erit letitie.

[1Kb] 6. Ideoque in his diebus nec genua in oratione flectuntur, quia, sicut quidam sapientium ait, inflexio genuum penitentie, et luctus indicium est. Unde etiam per omnia eamdem in illis solemnitatem, quam die  Dominica custodimus, in qua maiores nostri nec ieiunium agendum, nec genua esse flectenda, ob reuerentiam resurrectionis dominice, tradiderunt.



CAPUT XXXu. De festiuitatibus martyrum.


[1Kb] 1. Festiuitates apostolorum, seu in honorem martyrum solemnitates antiqui Patres in uenerationis mysterio celebrari sanxerunt, 403 uel ad excitandam imitationem, uel ut meritis eorum consociemuu, atque orationibus adiuuemur, ita tamen ut nulli martyrum, sed ipsi Deo martyrum sacrificemus, quamuis in memoris martyrum constituamus altaria.

2. Quis enim antistitum, in locis sanctorum corporum assistens altari, aliquando dixit: Offerimus tibi, Petre, aut Paule, aut Cypriane? Sed quod offertur, offertur Deo, qui martyres coronauit, apud memorias eorum quos coronauit, quod ex ipsorum locorum admonitione maior affectus exsurgat ad acuendam  caritatem et in illos quos imitari debemus, et in illum quo adiuuante possumus.

3. Colimus ergo martyres eo cultu dilectionis et societatis quo in hac uita coluntur sancti homines Dei, quorum cor ad talem pro euangelica ueritate passionem paratum esse sentimus. Sed illos tanto deuotius, quanto securius post certamina superata, quanto etiam fidentiori laude predicamus iam in uita feliciore uictores, quam in ista adhuc usque pugnantes.

[1Kb] 4. At uero illo cultu, que Grece latria dicitur, Latine uno uerbo dici non potest, cum sit quedam proprie Diuinitati debita seruitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatria  dicitur eorum qui hoc etiam idolis exhibent, nullo modo aliquid tale offerimus aut offerendum precipimus, uel cuiquam sancte anime, uel cuiquam sancto angelo. Et quisquis in hunc errorem delabitur, corripitur per sanam doctrinam, siue ut corrigatur, siue ut condemnetur, siue ut caueatur, dum etiam ipsi sancti uel homines, uel angeli, exhiberi sibi nolunt, quod uni Deo deberi norunt.

5. Apparuit hoc in Paulo, et in Barnaba, cum, commoti miraculis que per eos facta sunt, Lycaonii, tanquam diis, immolare uoluerunt. Conscissis enim uestimentis suis, confitentes, et persuadentes se deos non esse, ista sibi fieri uetuerunt. Apparuit et in angelis, sicut in Apocalypsi legimus angelum se adorari prohibentem, 404 ac dicentem adoratori  suo: Conseruus tuus sum, et fratrum tuorum; Deum adora . Recte itaque scribitur homini ab angelo prohibitum esse adorare se, sed unum Deum, sub quo ei esset et ille conseruus.

 6. Non ergo sit nobis ille diuine religionis cultus in angelos, aut martyres, quia non sic habentur, ut tales querant honores ut Deus, quia nec ipsi uolunt se coli pro Deo, sed illum a nobis coli uolunt, quo illuminante letantur. Honorandi sunt ergo martyres propter imitationem, non adorandi propter religionem, honorandi caritate, non seruitute.



CAPUT XXXuI. De enceniis.

[1Kb] 1. Festiuitates annuas dedicationis ecclesiarum ex more ueterum celebrari in Euangelio legimus, ubi dicitur: Facta sunt autem encenia Ierosolymis . Encenia quippe festiuitas erat dedicationis templi; Grece enim cenon dicitur nouum. Quandocunque enim aliquid nouum fuerit dedicatum, encenia  uocatur. Illum enim diem, quo templum dedicatum est, Iudei solemniter celebrabant, et ipse dies apud eos festus agebatur, qui licet usus in illis exoleuit, quia et cultu et templo caruerunt, tamen Christiani seruant morem illum patrum, in quos gloria translata uidetur.

[1Kb] 2. Omnes autem festiuitates pro uarietate religionum diuersoque in honore martyrum tempore ideo a uiris prudentibus institute sunt, ne forte rara congregatio populi fidem minueret in Christo. Propterea ergo dies aliqui constituti sunt, ut in unum omnes pariter conuenirent, ut ex conspectu mutuo et fides crescat, et letitia maior oriatur.



405 CAPUT XXXuII. De ieiunio Quadragesime.


[1Kb] 1. Ieiuniorum tempora secundum Scripturas sanctas quatuor sunt, in quibus per abstinentiam et lamentum penitentie Domino supplicandum est; et licet omnibus diebus orare et abstinere conueniat, his tamen temporibus amplius ieiuniis et penitentie seruire oportet. Primum enim ieiunium Quadragesime est, quod ueteribus libris cepit ex ieiunio Moysi et Elie, et ex Euangelio, quia totidem diebus Dominus ieiunauit, demonstrans Euangelium non dissentire a lege et prophetis.

 2. In persona quippe Moysi lex, in persona Elie prophete accipiuntur, inter quos in monte Christus gloriosus apparuit, ut euidentius emineret, quod de illo dicit Apostolus: Testimonium habens a lege, et prophetis . In qua ergo parte anni congruentius obseruatio Quadragesime constitueretur, nisi confini atque continua dominice passioni? Quia in ea significatur hec uita laboriosa, cui etiam opus est continentia, ut ab ipsius mundi illecebris ieiunemus, uiuentes in solo manna, id est, celestibus spiritualibusque preceptis.

[10Kb] 3. Numero autem quadragenario uita ista propterea figuratur, quia denarius est perfectio beatitudinis nostre, creatura autem septenario figuratur, que adheret Creatori, in quo declaratur unitas Trinitatis per  uniuersum mundum temporaliter annuntiata. Et quia mundus a quatuor uentis delimatur, et a quatuor elementis erigitur, et quatuor 406 annuis temporum uicibus uariatur, decem quater ducta in quadraginta consummantur, quo numero ostenditur omni tempore a delectatione abstinendum, et ieiunandum esse, et caste continenterque uiuendum.

[8Kb] 4. Licet et aliud sacramenti mysterium exprimatur, quod quadraginta diebus eadem ieiunia celebrantur. Lege enim Mosaica generaliter uniuerso populo est preceptum decimas et primitias offerre Domino Deo. Itaque dum in hac sententia principia uoluntatum consummationesque operum nostrorum referre ad Dei gratiam admonemur, in supputatione tamen Quadragesime summa ista legalium decimarum expletur.  Totum enim anni tempus triginta sex dierum numero decimatur: subtractis enim a Quadragesima diebus Dominicis, quibus ieiunia resoluuntur, his diebus, quasi pro totius anni decimis, ad ecclesiam concurrimus, actuumque nostrorum operationem Deo in hostiam iubilationis offerimus.

[1Kb] 5. Cuius quidem Quadragesime lege, sicut ait noster Cassianus, quique perfecti sunt non tenentur, nec exigui huius canonis subiectione contenti sunt. Quem profecto illis qui per totum anni spatium deliciis  ac negotiis secularibus implicantur, Ecclesiarum principes statuerunt, ut, uel hac legali quodammodo necessitate constricti, his saltem diebus uacare Domino cogerentur, ac dierum uite sue, quos totos quasi quosdam fructus fuerant uoraturi, uelut decimas Domino dedicarent.



407 CAPUT XXXuIII. De ieiunio Pentecostes.

[1Kb] 1. Secundum ieiunium est quod, iuxta canones, post Pentecosten alia die inchoatur, secundum quod et Moyses ait: Initio mensis hordearii facietis uobis hebdomadas septem . Hoc ieiunium a plerisque ex auctoritate Euangelii post Domini ascensionem completur, testimonium illud dominicum historialiter accipientibus, ubi dicit: Nunquid  possunt filii sponsi lugere, quandiu cum illis est sponsus? ueniet autem dies cum auferetur sponsus ab eis, et tunc ieiunabunt .

2. Dicunt enim, post resurrectionem Domini, quadraginta illis diebus quibus cum discipulis postea legitur conuersatus, non oportere ieiunare, nec lugere, quia in letitia sumus. Postea uero quam tempus illud expletur quo Christus, aduolans ad celos, presentia corporali recessit, indictum ieiunium est, ut per cordis humilitatem et abstinentiam carnis mereamur e celis promissum accipere Spiritum sanctum .



CAPUT XXXIX. De ieiunio septimi mensis.

 [1Kb] 1. Tertium ieiunium est quod a Iudeis agebatur post Tabernaculorum solemnitatem, quod decimo die septembris mensis ecclesia celebrat. Hoc enim primum in lege a Domino institutum est, dicente ad Moysen: »Loquere filiis Isrel, dicens: Decimo die mensis septimi dies exorationis uocabitur. Sanctus erit uobis, et humiliabitis animas uestras in ieiunio. Omnis anima, quecunque se non 408 humiliauerit in ipso die ieiunii, exterminabitur de populo suo, et omnis anima que fecerit opus in ipso die, peribit anima illa de populo suo .«

[1Kb] 2. Quo quidem ieiunio usos fuisse antiquos, Esdre liber meminit. »Postquam enim redierunt,« inquit, »filii Isrel Ierusalem, et fecerunt sibi tabernaculorum  letitiam magnam, dehinc conuenerunt in ieiunio, et in saccis, et humus super eos, et steterunt  confitentes peccata sua, et iniquitates patrum suorum, et consurrexerunt ad standum, et ad legendum, et legerunt in uolumine legis Domini Dei sui, quater in die, et quater in nocte confitebantur, et adorabant Dominum Deum suum« .

[1Kb] 3. Hoc etiam mense septimo sol secundum computum incipit facere minus de die, et nox esse maior, id est, octauo Kalendas Octobris, quando equinoctium est. Ideoque et ieiunium habetur in hoc mense, quia ostenditur in defectione solis et noctis augmento uita nostra deficere, adueniente morte, que mors iudicio Dei et resurrectione reparatur.



CAPUT XL. De ieiunio Kalend. Nouembr.

[1Kb] 1. Quartum ieiunium est Kalendarum Nouembrium,  quod diuina auctoritate uel initiatum, uel institutum Ieremie prophete testimonio declaratur, dicente ad eum Domino: »Tolle uolumen libri, et scribes in eo omnia uerba que locutus sum tibi aduersus Isrel, et Iudam, et aduersum omnes gentes, si forte reuertatur unusquisque a uia sua mala, et pessima, et propitius ero iniquitatibus eorum . »uocauit ergo Ieremias propheta Baruch filium Nerie, et scripsit Baruch ex ore Ieremie omnes sermones Domini, quos locutus est ad eum in uolumine libri.

409 2. Et precepit Ieremias Baruch dicens: »Ingredere, et lege de uolumine, de quo scripsisti ex ore meo uerba Domini, audiente populo in  domo Domini in die ieiunii leges, si forte cadat oratio eorum in conspectu Domini, et reuertatur unusquisque a uia sua pessima, quoniam magnus furor, et indignatio, quam locutus est Dominus aduersum populum hunc. Et fecit Baruch filius Nerie iuxta omnia que preceperat Ieremias propheta, et legens ex uolumine sermones Domini in domo Dei. Factum est in mense nono, predicauerunt ieiunium in conspectu Domini omni populo in Ierusalem.« Hac ergo auctoritate diuine Scripture Ecclesia morem obtinuit, et uniuersali ieiunium obseruatione celebrat.



CAPUT XLI. De ieiunio Kalendarum Ianuariarum.

 [3Kb] 1. Ieiunium Kalendarum Ianuariarum propter errorem gentilitatis instituit Ecclesia. Ianus enim  quidam princeps paganorum fuit, a quo nomen mensis Ianuarii nuncupatur, quem imperiti homines ueluti Deum colentes, in religione honoris posteris tradiderunt, diemque ipsum scenis et luxurie sacrauerunt.

410 2. Tunc enim miseri homines, et, quod peius est, etiam fideles, sumentes species monstruosas, in ferarum habitu tranformantur: alii, femineo gestu demutati, uirilem uultum effeminant. Nonnulli etiam de fanatica adhuc consuetudine quibusdam ipso die obseruationum auguriis profanantur; perstrepunt omnia saltantium pedibus, tripudiantium plausibus, quodque est turpius nefas, nexis inter se utriusque sexus choris, inops animi, furens uino, turba miscetur.

 3. Proinde ergo sancti Patres considerantes maximam partem generis humani eodem die huiusmodi sacrilegiis ac luxuriis inseruire, statuerunt in uniuerso mundo per omnes Ecclesias publicum ieiunium, per quod agnoscerent homines in tantum se praue agere, ut pro eorum peccatis necesse esset omnibus Ecclesiis ieiunare.



CAPUT XLII. De triduani ieiunii consuetudine.

1. Triduanis autem diebus ieiunare de exemplo sumptum est Niniuitarum, qui, damnatis pristinis uitiis, totos se tribus diebus ieiunio ac penitentie contulerunt, et operti saccis Deum ad misericordiam prouocauerunt.



CAPUT XLIII. De diuersorum dierum ac temporum ieiuniis.


[1Kb] 1. Preter hec autem legitima tempora ieiuniorum omnis sexta feria propter passionem Domini a quibusdam ieiunatur, sed et Sabbati dies a plerisque, propter quod in eo Christus iacuit in sepulcro, 411 ieiunio consecratus habetur, scilicet ne Iudeis exsultando prestetur quod Christus sustulit moriendo. Dominico autem die reficiendum semper esse, ut resurrectionem Christi et gaudium nostrum  gentibus predicemus, presertim cum apostolica sedes hanc regulam seruet.

[1Kb] 2. Post Pascha autem usque ad Pentecosten licet traditio Ecclesiarum abstinentie rigorem prandiis relaxauerit, tamen si quis monachorum, uel clericorum, siue etiam deuotarum, uel uiduarum religiosarum, ieiunare cupiunt, non sunt prohibendi, quia et Antonius et Paulus, et ceteri Patres antiqui etiam his diebus in eremo leguntur abstinuisse, neque soluisse ieiunium, nisi tantum die Dominico.

3. Quis enim parcimoniam non laudet, ieiunium non predicet? Ieiunium enim res sancta, opus celeste, ianua regni, forma futuri, quod qui sancte agit Deo iungitur, alienatur mundo, spiritualis efficitur. Per hoc enim prosternuntur uitia, humiliatur  caro, diaboli tentamenta uincuntur.



CAPUT XLIu. De uario usu Ecclesiarum.

[1Kb] 1. Hec et alia similia multa sunt que in Ecclesiis Christi geruntur, ex quibus tamen quedam sunt que in Scripturis canonicis commendantur; quedam uero non sunt quidem scripta, sed tamen tradita custodiuntur . Sed illa quidem, que toto orbe terrarum seruantur, uel ab ipsis apostolis, uel ab auctoritate principalium conciliorum statuta intelliguntur, sicut Domini passio et resurrectio, et ascensio in celum, et aduentus Spiritus sancti, que, resoluto die anni, ob memoriam celebrantur, sed et si quid aliud, quod seruatur ab uniuersis, quacunque se diffudit Ecclesia.

 2. Alia uero, que uarie per diuersa loca obseruantur, sicuti est 412 quod alii ieiunant Sabbato, alii non, alii quotidie communicant, alii certis diebus, ab aliis nullus dies pretermittitur quo non offeratur sacrificium, alibi Sabbato tantum et Dominico, alibi tantum Dominico, et si quid aliud huiusmodi animaduerti potest, totum hoc genus rerum, ut quibuscunque placuit sacerdotibus Ecclesie, uel religionis, cui preerant, instituerunt, nec disciplina  in his melior est graui prudentique Christiano, nisi ut eo modo agat, quo agere uiderit ecclesiam ad quam forte deuenerit. Quod enim neque contra fidem, neque contra mores bonos habetur, indifferenter sequendum, et propter eorum inter quos uiuitur societatem seruandum est, ne per diuersitatem obseruationum schismata generentur.



CAPUT XLu. De carnium usu, uel piscium.

[1Kb] 1. Carnes autem et uinum post diluuium hominibus in usum concessa sunt: nam ab initio permissum non fuerat, nisi tantum illud, ut scriptum est: Lignum fructiferum et herbam seminalem dedi uobis in escam . Postea uero per Ne data sunt in  esum cuncta animalia, uinique tunc attributa licentia est . Sed postquam Christus, qui est principium et finis, apparuit, hoc quod in principio suspenderat etiam in temporum fine retraxit, loquens per Apostolum suum: Bonum est non manducare carnem, et non bibere uinum. Et iterum: Qui infirmus est, olera manducet .

2. Non igitur quia carnes male sunt, ideo prohibentur, sed quia earum epule carnis luxuriam gignunt, fomes enim ac nutrimentum omnium uitiorum, esca uentri, et uenter escis, quia scriptum est: Deus hunc et has destruet . Piscem sane, quia eum post resurrectionem accepit Dominus , possumus manducare. Hoc enim nec Saluator, nec apostoli uetuerunt.



LIBER SECUNDUS. DE ORIGINE MINISTRORUM.



413 PRAEFATIO.


Quoniam origines et causas officiorum que in communi ab Ecclesia celebrantur ex parte aliqua explicuimus, deinceps exordia eorum qui diuino cultui ministeria religionis impendunt ordine prosequamur.



CAPUT I. De clericis.

[1Kb] 1. Itaque omnes qui in ecclesiastici ministerii gradibus ordinati sunt generaliter clerici nominantur. Cleros autem, uel clericos hinc appellatos doctores nostri dicunt, quia Matthias sorte electus est quem primum per apostolos legimus ordinatum . Sic et omnes quos illis temporibus Ecclesiarum principes ordinabant sorte eligebant. Nam cleros sors interpretatur, unde et hereditas grece cleronomia appellatur,  et heres cleronomos.

[1Kb] 2. Proinde ergo clericos uocari aiunt, eo quod in sortem hereditatis Domini dentur, uel pro eo quod ipse Dominus sors eorum sit, sicut de eis scriptum est, loquente Domino: Ego hereditas eorum. Unde oportet ut qui Deum hereditate possident absque ullo impedimento seculi Deo seruire studeant, et pauperes spiritu esse contendant, ut congrue illud Psalmiste dicere possint: Dominus pars hereditatis mee .



414 CAPUT II. De regulis clericorum.

[1Kb] 1. His igitur lege Patrum cauetur ut, a uulgari uita  seclusi, a mundi uoluptatibus sese abstineant; non spectaculis, non pompis intersint; conuiuia publica fugiant, priuata non tantum pudica, sed et sobria colant. Usuris nequaquam incumbant, neque turpium occupationes lucrorum fraudisque cuiusquam studium appetant, amorem pecunie, quasi materiam cunctorum criminum, fugiant, secularia officia negotiaque abiiciant, honorum gradus per ambitiones non subeant.

[1Kb] 2. Pro beneficiis medicine Dei munera non accipiant, dolos et coniurationes caueant; odium, emulationem, obtrectationem, atque inuidiam fugiant. Non uagis oculis, non infreni lingua, aut petulanti tumidoque gestu incedant, sed pudorem ac uerecundiam mentis simplici habitu incessuque ostendant.  Obscenitatem etiam uerborum, sicut et operum, penitus exsecrentur

3. uiduarum ac uirginum uisitationes frequentissimas fugiant, contubernia feminarum extranearum nullatenus appetant, castimoniam quoque inuiolati corporis perpetuo conseruare studeant, aut certe unius matrimonii uinculo federentur. Senioribus quoque debitam prebeant obedientiam, neque ullo iactantie studio semetipsos attollant. Postremo in doctrina, in lectionibus, psalmis, hymnis, canticis, exercitio iugi incumbant. Tales enim esse debent, qui diuinis cultibus se mancipandos student exhibere,  scilicet ut dum scientie operam dant, doctrine gratiam populis administrent.



415 CAPUT III. De generibus clericorum.

[1Kb] 1. Duo sunt autem genera clericorum: unum ecclesiasticorum sub regimine episcopali degentium, alterum acephalorum, id est, sine capite, quem sequantur, ignorantium. Hos neque inter laicos secularium officiorum studia, neque inter clericos religio retentat diuina, sed solutos atque oberrantes sola turpis uita complectitur et uaga.

[1Kb] 2. Quique dum, nullum metuentes, explende uoluptatis sue licentiam consectantur, quasi animalia bruta libertate ac desiderio suo feruntur, habentes signum religionis, non religionis officium, Hippocentauris  similes, neque equi, neque homines, mistumque  genus prolesque biformis. Quorum quidem sordida atque infami numerositate satis superque nostra pars occidua pollet.



CAPUT Iu. De tonsura.

[1Kb] 1. Tonsure ecclesiastice usus a Nazareis, nisi fallor, exortus est , prius crine seruato, denuo post uite magne continentiam deuotione completam, caput radebant, et capillos in igne sacrificii ponere iubebantur, scilicet, ut perfectionem deuotionis sue Domino consecrarent. Horum ergo exemplo usus ab apostolis introductus est, 416 ut hi qui, diuinis cultibus mancipati, Domino consecrantur, quasi Nazarei, id est, sancti Dei, crine preciso,  innouentur.

[1Kb] 2. Hoc quippe et Ezechieli prophete iubetur, dicente Domino: Tu fili hominis, sume tibi gladium acutum, et duces per caput tuum, et barbam ; uidelicet quia et ipse sacerdotali genere Deo in ministerium sanctificationis deseruiebat. Hoc et Nazareos illos Priscillam et Aquilam in Actibus apostolorum primum fecisse legimus , Paulum quoque apostolum, et quosdam discipulorum Christi, qui in huiusmodi cultu imitandi exstiterunt.

3. Est autem in clericis tonsura signum quoddam,  quod in corpore figuratur, sed in animo agitur, scilicet, ut hoc signo in religione uitia resecentur, et criminibus carnis nostre, quasi crinibus, exuamur, atque, innouatis sensibus, ut comis rudibus, enitescamus, exspoliantes nos, iuxta Apostolum ueterem hominem cum actibus suis, et induentes nouum, qui renouatur in agnitione Dei . Quam renouationem in mente oportet fieri, sed in capite demonstrari, ubi ipsa mens noscitur habitare.

[1Kb] 4. Quod uero, detonso superius capite, inferius circuli corona relinquitur, sacerdotium regnumque Ecclesie in eis existimo figurari. Tiara enim apud ueteres constituebatur in capite sacerdotum. Hec ex bysso confecta rotunda erat, quasi sphera media, et hoc significatur in parte capitis tonsa. Corona autem  latitudo aurei est circuli, que regum capita cingit. Utrumque itaque signum exprimitur in capite clericorum, ut impleatur etiam quadam corporis similitudine quod scriptum est, Petro apostolo perdocente: uos estis genus electum, regale sacerdotium .

5. Queritur autem cur, sicut apud antiquos Nazareos, non 417 ante coma nutritur, et sic tondetur. Sed qui hec exquirunt aduertant quid sit inter illud propheticum uelamentum, et hanc Euangelii reuelationem, de qua dicit Apostolus: Cum transieritis ad Christum, auferetur uelamen . Quod autem significabat uelamen interpositum inter faciem Moysi et aspectum populi Isrel, hoc significabat illis temporibus etiam comam pro uelamento succidi.  Nam et Apostolus comam pro uelamento esse dicit. Proinde iam non oportet ut uelentur crinibus capita eorum qui Domino consecrantur, sed tantum ut reuelentur. Quia quod erat occultum in sacramento prophetice iam in Euangelio declaratum est.



CAPUT u. De sacerdotio

[1Kb] 1. ueniamus ergo nunc ad sacratissimos ordines, et singulariter demonstremus, quod est sacerdotii fundamentum, uel quo auctore pontificalis ordo adoleuit in seculo. Initium quidem sacerdotii Aaron fuit. Quanquam et Melchisedech prior obtulerit sacrificium,  et post hunc Abraham, Isaac et Iacob. Sed isti spontanea uoluntate, non sacerdotali auctoritate ista fecerunt.

[1Kb] 2. Ceterum Aaron primus in lege sacerdotale nomen accepit, primusque pontificali stola infulatus uictimas obtulit, iubente Domino, ac loquente ad Moysen: »Accipe, inquit, Aaron, et filios eius, et applicabis ad ostium tabernaculi testimonii. Cumque laueris patrem cum filiis aqua, indues Aaron uestimentis suis, id est, linea tunica, et superhumerali, et rationali, quod constringes balteo, et pones tiaram in capite eius, et laminam sanctam super tiaram, et oleum unctionis fundes super caput eius, atque hoc ritu consecrabitur. Filios quoque illius applicabis, et indues tunicis lineis, cingesque balteo, Aaron scilicet,  et liberos eius, et impones eis mitras, eruntque sacerdotes mihi religione perpetua« .

3. Quo loco contemplari oportet Aaron summum sacerdotem fuisse 418 id est, episcopum; nam filios: eius presbyterorum figuram premonstrasse. Fuerunt enim filii Aaron et ipsi sacerdotes, quibus merito astare debuissent Leuite, sicut summo sacerdoti. Sed et hoc fuit inter summum sacerdotem Aaron et inter filios eiusdem Aaron, qui et ipsi sacerdotes fuerunt, quod Aaron super tunicam accipiebat poderem, stolam sanctam, coronam auream, mitram, et brachiale aureum, zonam auream, et superhumerale, et cetera, que supra memorata sunt. Filii autem Aaron super tunicas lineas cincti tantummodo, et tiarati, astabant sacrificio Dei.

 4. Sed forsitan queritur et hoc cuius figuram faciebat Moyses. Si enim filii Aaron presbyterorum figuram faciebant, et Aaron summi sacerdotis, id est, episcopi, Moyses cuius? Indubitanter Christi. Et uere per omnia Christi, quoniam similitudo fuit mediatoris Dei, qui est inter Deum et homines iehsu Christus, qui est uerus dux populorum, uerus princeps sacerdotum, et dominus pontificum, cui est honor, et gloria in secula seculorum. Amen.

[2Kb] 5. Hactenus de primordiis sacerdotalibus in ueteri Testamento. In Nouo autem Testamento post Christum sacerdotalis ordo a Petro cepit. Ipsi enim primum datus est pontificatus in Ecclesia Christi; sic  enim loquitur ad eum Dominus: »Tu es  Petrus, et super hanc petram edificabo ecclesiam meam, et porte inferi non uincent eam, et tibi dabo claues regni celorum« . Hic ergo ligandi soluendique potestatem primus accepit, primusque ad fidem populum uirtute sue predicationis adduxit; siquidem 419 et ceteri apostoli cum Petro pari consortio honoris et potestatis effecti sunt, qui etiam in toto orbe dispersi Euangelium predicauerunt.

[1Kb] 6. Quibusque decedentibus successerunt episcopi, qui sunt constituti per totum mundum in sedibus apostolorum, qui non iam ex genere carnis et sanguinis eliguntur, sicut primum secundum ordinem Aaron, sed pro uniuscuiusque merito, quod in eum  gratia diuina contulerit, sicut etiam ad Heli Dominus pronuntiauit, dicens: »Hec dicit Dominus Deus Isrel: Dixi. Domus tua, et domus patris tui permanebunt coram me usque in eternum; et nunc dicit Dominus: Nequaquam, sed glorificantes me glorificabo, et qui me spernit spernetur« .

[1Kb] 7. Quatuor autem sunt genera apostolorum: unum a Deo tantum, ut Moyses; alterum per hominem et Deum, ut Iosue; tertium tantum per hominem, sicut his temporibus multi fauore populi et potestatum in sacerdotium subrogantur; quartum autem genus ex se est, sicut pseudoprophetarum, et pseudoapostolorum. Quid sit autem nomen apostolorum? Apostoli in Latina lingua missi interpretantur, quia ipsos misit Christus euangelizare ad illuminationem  omnium populorum.

[1Kb] 8. Episcopus autem, ut quidam prudentium ait, nomen est operis, non honoris. Grecum est enim, atque inde ductum uocabulum, quod ille qui super efficitur superintendit, curam scilicet subditorum gerens; scopus quidem intentio est. Ergo episcopos Latine superintendentes possumus dicere, ut intelligat non se esse episcopum, qui non prodesse, sed preesse dilexerit.

[1Kb] 9. Quod uero per manus impositionem a precessoribus Dei sacerdotibus episcopi ordinantur, antiqua institutio est. Isaac enim patriarcha sanctus ponens manum suam super caput Iacob, benedixit ei  ; similiter et Iacob filiis eius. Sed et Moyses super caput Iesu Naue manum suam imponens , dedit ei spiritum uirtutis, 420 et ducatus in populo Isrel. Sic et superimpletor legis, et prophetarum Dominus noster iehsu Christus per manus impositionem apostolis suis benedixit, sicut in Euangelio Luce scriptum est: »Et produxit eos trans Bethaniam, et eleuauit manus suas, et benedixit eis, factumque est, cum benedixisset illis, discessit ab eis, et ipsi reuersi sunt in Ierusalem cum gaudio magno« .

[1Kb] 10. Et in Actibus apostolorum, ex precepto Spiritus sancti, Paulo et Barnabe ab apostolis manus imposita est in episcopatum, et sic missi sunt ad euangelizandum . Quod autem a trigesimo  anno sacerdos efficitur, ab etate scilicet Christi sumptum est, ex qua idem Christus orsus est predicare. Hec enim etas profectu iam non indiget paruulorum, sed perfectionis ui plena est, et robusta, et ad omnem discipline ac magisterii exercitium preparata.

[1Kb] 11. Quod uero unius matrimonii uirginalis sint, qui eliguntur in ordinem pontificatus, et in ueteri lege mandatum est , et plenius scripsit Apostolus, dicens: Unius uxoris uirum . Sacerdotem enim querit Ecclesia, aut de monogamia ordinatum, aut de uirginitate sanctum; digamo autem aufertur agere sacerdotium. Porro quod episcopus non ab uno, sed a cunctis comprouincialibus episcopis ordinatur, id propter hereses institutum  agnoscitur, ne aliquid contra fidem Ecclesie unius tyrannica auctoritas moliretur. Ideoque ab omnibus conuenientibus instituitur, aut non minus quam a tribus presentibus, ceteris tamen consentientibus testimonio litterarum.

[1Kb] 12. Huic autem, dum consecratur, datur baculus, ut eius indicio subditam plebem uel regat, uel corrigat,  uel infirmitates infirmorum sustineat. Datur et annulus propter signum pontificalis honoris, uel signaculum secretorum. Nam multa sunt que carnalium 421 minusque intelligentium sensibus occultantes sacerdotes, quasi sub signaculo, condunt, ne indignis quibusque Dei sacramenta aperiantur. Iam uero quod seculares uiri nequaquam ad ministerium Ecclesie admittuntur, eadem auctoritas apostolica docet, dicens: Manus cito nemini imposueris, et iterum: Non neophytum , ne, in superbiam elatus, putet se non tam ministerium humilitatis quam administrationem secularis potestatis adeptum, et condemnatione superbie, sicut diabolus, per iactantiam deiiciatur.

[1Kb] 13. Quomodo enim ualebit secularis homo sacerdotis  magisterium adimplere, cuius nec officium tenuit, nec disciplinam agnouit? Aut quid docere poterit, cum ipse non didicit? Nunc uero sepe cernimus, plurimos ordinationem in tabulis facere, nec eligunt qui Ecclesie prosint, sed quos uel ipsi amant, uel quorum sunt obsequiis deliniti, uel pro quibus maiorum quispiam rogauerit; et, ut deteriora dicam, qui ut ordinarentur muneribus impetrarunt. Taceo de reliquis; alii successores filios uel parentes faciunt, et conantur posteris presulatus relinquere dignitatem. Cum hoc nec Moyses amicus Dei facere potuit, sed Iesum de alia tribu elegit, ut sciremus principatum in populo non sanguini deferendum esse, sed uite meritis .

[2Kb] 14. Interdum autem et iuxta meritum plebium  eliguntur persone rectorum; 422 unde nouerint populi sui fuisse meriti regimen peruersi suscepisse pontificis. Quod autem is qui post baptismum aliquo mortali peccato correptus sit, ad sacerdotium non promoueatur, lex ipsa testatur. Moyses enim in lege precepit sacerdotibus, ne aliquod pecus uitiatum ad aram Dei offerant . Quod ipsum postea  offerentibus, et spernentibus sacerdotibus Isrel per Malachiam improperauit Deus dicens: Ad uos, o sacerdotes, qui polluistis nomen meum, et dixistis: In quo polluimus te? Offertis super altare meum panem pollutum. Nonne si offeratis cecum, et languidum, nonne malum est ? Unde et in Numeris uitula rufa, cuius cinis expiatio est populi, non aliter iubetur offerri ad altare Domini, nisi que terrena opera non fecerit, iugumque delicti non traxerit, nec uinculis peccatorum fuerit alligata .

[1Kb] 15. Sed quid plura subiiciam? Si enim is qui, iam in episcopatu uel presbyterio positus, mortale aliquod peccatum admiserit retrahitur ab officio, quanto magis ante ordinationem peccator inuentus non ordinetur? Quapropter quia lex peccatores a sacerdotio  remouet, consideret se unusquisque, et sciens, quia potentes potenter tormenta patientur , retrahat se ab hoc non tam honore quam onere, et aliorum locum qui digni sunt non ambiat occupare. Qui enim in erudiendis, atque instituendis ad uirtutem populis preerit, necesse est ut in omnibus sanctus sit, et in nullo reprehensibilis habeatur. Qui enim alium de peccatis arguit, ipse a peccato debet esse alienus.

[1Kb] 16. Nam cum qua fronte subiectos arguere poterit, cum illi statim possit correptus ingerere: Ante doce te que recta sunt? Quapropter qui negligit recta facere, desinat recta docere. Prius quippe semetipsum corrigere debet, qui alios ad bene uiuendum admonere studet, ita ut in omnibus semetipsum formam  uiuendi 423 prebeat, cunctosque ad bonum opus doctrina et opere prouocet. Cui etiam scientia Scripturarum necessaria est, quia si episcopi tantum sancta sit uita, sibi soli potest prodesse sic uiuens. Porro si et doctrina et sermone fuerit eruditus, potest ceteros quosque instituere, et docere suos, et aduersarios repercutere, qui ni refutati fuerint, atque conuicti, facile queunt simplicium corda peruertere.

[1Kb] 17. Huius autem sermo debet esse purus, simplex, apertus, plenus grauitate, et honestate, plenus suauitate, et gratia, tractans de mysterio legis, de doctrina fidei, de uirtute continentie, de disciplina iustitie, unumquemque admonens diuersa exhortatione iuxta professionis morumque qualitatem, scilicet  ut prenoscat, quid, cui, quando, uel quomodo proferat. Cuius pre ceteris speciale officium est Scripturas legere, percurrere canones, exempla sanctorum imitari, uigiliis, ieiuniis, orationibus incumbere,  cum fratribus pacem habere, nec quemquam in membris suis despicere, nullum damnare, nisi comprobatum, nullum excommunicare, nisi discussum. Quique ita humilitatem pariter et auctoritatem prestabit, ut neque per nimiam humilitatem suam subditorum uitia conualescere faciat, neque per immoderatam auctoritatem seueritatis potestatem exerceat; sed tanto cautius erga commissos agat, quanto durius a Christo iudicari formidat.

[1Kb] 18. Tenebit quoque illam supereminentem donis omnibus caritatem, sine qua omnis uirtus nichil est; custos enim sanctitatis caritas, locus autem huius custodis humilitas. Habebit etiam inter hec omnia et castitatis eminentiam, ita ut mens Christi corpus confectura ab omni inquinamento carnis sit munda  et libera. Inter hec oportebit eum sollicita dispensatione curam pauperum gerere, esurientes pascere, uestire nudos, suscipere peregrinos, captiuos redimere, uiduas ac pupillos tueri, peruigilem in cunctis exhibere curam, prouidentiam et distributionem discretam.

[1Kb] 19. In quo etiam hospitalitas ita erit precipua, ut omnes cum 424 benignitate et caritate suscipiat. Si enim omnes fideles illud euangelicum audire desiderant: Hospes fui, et suscepistis me ; quanto magis episcopus, cuius diuersorium cunctorum debet esse receptaculum? Laicus enim unum aut duos suscipiens impleuit hospitalitatis officium, episcopus, nisi omnes receperit, inhumanus est. In negotiis autem secularibus dirimendis oportet eum  causam merito discernere, non gratia, neque enim sic debet episcopus suscipere potentem, ut contristet contra iustitiam pauperem, neque pro paupere auferat iustitiam a potente.

[1Kb] 20. Non defendat improbum, nec sancta indigno committenda arbitretur, neque arguat, aut impugnet, cuius crimen non reprehendit. Erit quoque illi etiam iuxta Apostolum mansuetudo, patientia, sobrietas, moderatio, abstinentia, siue pudicitia, ut non solum ab opere immundo se abstineat, sed etiam a iactu oculi, et cogitationis errore, ita ut dum nullum uitium in se regnare permittit, impetrare apud Deum ueniam pro subditorum facinoribus ualeat. Qui enim ista sectauerit, et Dei minister utilis erit, et perfectum sacerdotium representabit.



CAPUT uI. De chorepiscopis.


[1Kb] 1. Chorepiscopi, id est, uicarii episcoporum, iuxta quod canones ipsi testantur, instituti sunt ad exemplum  septuaginta seniorum, tanquam consacerdotes propter sollicitudinem pauperum. Hi in uillis et uicis constituti gubernant sibi commissas Ecclesias, habentes licentiam constituere lectores, subdiaconos, exorcistas, acolythos; presbyteros autem aut diaconos ordinare non audeant, preter conscientiam episcopi, in cuius regione preesse noscuntur; hi autem a solo episcopo ciuitatis cui adiacent ordinantur.



425 CAPUT uII. De presbyteris.

[2Kb] 1. Presbyterorum ordo exordium sumpsit  a filiis Aaron. Qui enim sacerdotes uocabantur in ueteri Testamento, hi sunt qui nunc appellantur presbyteri, et qui nuncupabantur principes sacerdotum, nunc episcopi nominantur. Presbyteri  autem interpretantur seniores, quia seniores etate Greci presbyteros uocant. His enim, sicut episcopis, dispensatio mysteriorum Dei commissa est.

[1Kb] 2. Presunt enim Ecclesie Christi, et in confectione diuini corporis et sanguinis consortes cum episcopis sunt, similiter et in doctrina populorum, et in officio predicandi. Ac sola propter auctoritatem summo sacerdoti clericorum ordinatio et consecratio seruata est, ne a multis Ecclesie disciplina uendicata concordiam solueret, scandala generaret. Nam Paulus apostolus eosdem presbyteros, ut uere sacerdotes, sub nomine episcoporum ita asseuerat, 426 loquens ad Titum: »Huius rei, inquit, gratia reliqui te Crete, ut ea que desunt corrigas, et constituas per ciuitates presbyteros, quemadmodum ego  tibi disposui. Si quis sine crimine est, unius uxoris uir, filios habens fideles, non in accusatione luxurie, aut non subditos. Oportet enim episcopum sine crimine esse« . Qua sententia ostendit presbyteros etiam sub episcoporum nomine taxari.

[1Kb] 3. Unde et ad Timotheum de ordinatione episcopi et diaconi scribens , de presbyteris omnino  tacuit, quia eos in episcoporum nomine comprehendit. Secundus enim primo coniunctus gradus est, sicut et ad Philippenses de episcopis et diaconibus scribit , quum una ciuitas plures episcopos habere non possit. Et in Actibus apostolorum presbyteros Ecclesie Ierosolymam iturus congregauit, quibus inter cetera: uidete  gregem, in quo uos Spiritus sanctus episcopos ordinauit . Unde etiam tales in Ecclesia presbyteros constituendos esse, sicut episcopos, et Apostolus ad Titum loquitur, et canones ipsi testantur.

[1Kb] 4. Presbyteros autem merito et sapientia dici, non etate; nam et Moysi precipitur ut eligat presbyteros . Unde et in Prouerbiis dicitur Gloria senum canities . Que est hec canities? haud  dubium quin sapientia, de qua scriptum est: Canities hominum prudentia est . Cumque nongentos et amplius annos ab Adam usque ad Abraham uixisse homines legimus, nullus alius appellatus est primus presbyter, id est, senior, nisi Abraham, qui multo paucioribus annis uixisse conuincitur. Non ergo propter decrepitam senectutem, sed propter sapientiam presbyteri nominantur. Quod si ita est, mirum est cur insipientes constituantur.



427 CAPUT uIII. De diaconibus.

[1Kb] 1. Diaconorum ordo a Leui tribu accepit exordium. Precepit enim Dominus Moysi ut post ordinationem Aaron sacerdotis et filiorum eius rursus Leui tribus in diuini cultus ministeriis ordinarentur, et  consecrarentur Domino pro omnibus primogenitis, et seruirent pro Isrel coram Aaron et filiis in tabernaculo Domini, excubantes in templo die ac nocte; ipsique gestarent arcam, et tabernaculum, et omnia uasa eius, et in circuitu tabernaculi castra ipsi constituerent, et in promouendo tabernaculo ipsi deponerent, rursus ipsi componerent .

 [1Kb] 2. A XXu annis et supra iisdem in tabernaculo seruire mandatum est, quam regulam sancti Patres et in Nouo Testamento constituerunt. In Euangelio primordia eorum in Actibus apostolorum ita leguntur: »Conuocantes itaque XII apostoli multitudinem discipulorum, dixerunt: Non placet nos relinquere uerbum Dei, et ministrare mensis. Quid ergo est, fratres? Considerate ex uobis ipsis uiros boni testimonii uII, plenos Spiritu sancto et sapientia, quos constituamus in hanc rem. Nos uero erimus orationi et ministerio sermonis instantes. Et placuit hic sermo coram omni multitudine, et elegerunt Stephanum plenum fide, et Spiritu sancto, Philippum et Prochorum, et Nicanorem, et Timonem, et Parmenam, et Nicolaum aduenam Antiochensem. Quos statuerunt  ante apostolos, et cum orassent, imposuerunt illis manus, et uerbum Dei crescebat, et multiplicabatur numerus credentium« .

[1Kb] 3. Ex hinc iam decreuerunt apostoli, uel successores apostolorum, per omnes Ecclesias septem diaconos, qui sublimiori gradu 428 ceteris proximi circa aram Christi, quasi columne altaris assisterent, et non sine aliquo septenarii numeri mysterio. Hi sunt enim quos in Apocalypsi legimus septem angeli tubis canentes. Hi sunt septem candelabra aurea. Hi uoces tonitruorum. Ipsi enim clara uoce in modum preconis admonent cunctos, siue in orando, siue in flectendis genibus, siue in psallendo, siue in lectionibus audiendis, ipsi etiam, ut aures habeamus, ad Dominum, acclamant, ipsi quoque euangelizant, sine  ipsis sacerdos nomen habet, officium non habet.

[1Kb] 4. Nam sicut in sacerdote consecratio, ita in ministro dispensatio sacramenti est, illi orare, huic psallere mandatur; ille oblata sanctificat, hic sanctificata dispensat. Ipsis etiam sacerdotibus propter presumptionem non licet de mensa Domini tollere calicem, nisi eis traditus fuerit a diacono. Leuite inferunt oblationes in altari, leuite componunt mensam Domini, leuite operiunt arcam Testamenti. Non enim omnes uident alta mysteriorum, que operiuntur a Leuitis, ne uideant qui uidere non debent, et sumant qui seruare non possunt; quique propterea altario albis induti assistunt, ut celestem uitam habeant, candidique ad hostias immaculatique accedant, mundi scilicet corpore, et incorrupti pudore.

 [1Kb] 5. Tales enim decet Dominum habere ministros, qui nullo carnis corrumpantur contagio, sed potius eminentia castitatis splendeant. Quales enim diaconi ordinentur, apostolus Paulus plenissime scribit ad Timotheum. Nam cum premisisset de sacerdotum electione, continuo subiecit: Diaconi similiter irreprehensibiles, hoc est, sine macula, sicut episcopi; pudici utique, id est, a libidine continentes; non bilingues, scilicet ne conturbent habentes pacem; non multo uino dediti, quia ubi ebrietas, ibi libido dominatur et furor; non turpe lucrum sectantes, ne de celesti mysterio lucra terrena sectentur. Est quoque et turpis lucri appetitio, plus de presentibus quam de futuris cogitare. Post hec subiecit: Hi autem 429 probentur primum, et sic ministrent, nullum crimen  habentes . Utique sicut episcopi, sic et isti ante ordinationem probari debent, si digni sunt, et postea sic ministrent.



CAPUT IX. De custodibus sacrorum.

1. Custodes sacrarii Leuite sunt. Ipsis enim iussum est custodire tabernaculum, et omnia uasa templi ; quique ideo in lege ab anno quinquagenario eliguntur custodes uasorum, ut, post edomitum carnis conflictum, iam quieti, mundo corpore pariter et mente Deo seruiant, preferentes speciem grauitatis, ne fallantur consilio, ne fidem deserant, neque quidquam intemperantius gerant.



CAPUT X. De subdiaconis.

 [1Kb] 1. Subdiaconi, qui apud Grecos hypodiaconi uocantur, in Esdra inueniuntur, appellanturque ibi Nathinei, id est, in humilitate Domino seruientes . Ex eorum ordine fuit ille Nathanel qui, in Euangelio Ioannis, diuina proditione commonitus, Saluatorem Dominum meruit confiteri, quique etiam ad primum diuinitatis indicium fidelis enituit, protestante Domino ac dicente: Ecce uere Isrelita, in quo dolus non est .

[1Kb] 2. Denique isti oblationes in templo Domini suscipiunt a populis, isti obediunt officiis Leuitarum, isti quoque uasa corporis et sanguinis Christi diaconibus ad altaria Domini offerunt. De quibus quidem placuit Patribus ut, quia sacra mysteria contrectant, casti et continentes ab uxoribus sint, et ab omni  carnali immunditia liberi, iuxta quod illis, propheta dicente, iubetur: Mundamini. 430 qui fertis uasa Domini . Hi igitur, cum ordinantur, sicut sacerdotes et Leuite, manus impositionem non suscipiunt, sed patenam tantum, et calicem de manu episcopi, et ab archidiacono scyphum aque cum aquemanili et manutergium accipiunt.



CAPUT XI. De lectoribus.

1. Lectorum ordo formam et initium a prophetis accepit. Sunt igitur lectores qui uerbum Dei predicant, quibus dicitur: Clama, ne cesses, quasi tuba exalta uocem tuam . Isti quippe, dum ordinantur, primum de eorum conuersatione episcopus uerbum facit ad populum. Deinde coram plebe tradit  eis Codicem apicum diuinorum ad Dei uerbum annuntiandum.

2. Qui autem ad huiusmodi prouehitur gradum, iste erit doctrina et libris imbutus, sensuumque ac uerborum scientia perornatus, ita ut in distinctionibus sententiarum intelligat ubi finiatur iunctura, ubi adhuc pendet oratio, ubi sententia extrema claudatur. Sicque expeditus uim pronuntiationis tenebit, ut ad intellectum omnium mentes sensusque promoueat, discernendo genera pronuntiationum, atque exprimendo sententiarum proprios affectus, modo indicantis uoce, modo dolentis, modo increpantis, modo exhortantis, siue his similia secundum genera proprie pronuntiationis.

[1Kb] [1Kb] 3. In quo maxime illa ambigua sententiarum adhibenda  cognitio est. Multa enim sunt in Scripturis, que nisi proprio modo pronuntientur, in contrariam recidunt sententiam, sicuti est: Quis accusabit aduersus electos Dei? Deus, qui iustificat ? Quod si quasi confirmatiue, non seruato genere pronuntiationis sue, dicatur, magna peruersitas oritur. Sic ergo pronuntiandum est, ac si diceret: Deusne qui iustificat? ut subaudiatur non.

[1Kb] 4. Necesse est ergo in tantis rebus scientie ingenium, quo 431 proprie singula, conuenienterque pronuntientur. Propterea et accentuum uim oportet scire lectorem, ut nouerit, in qua syllaba uox protendatur pronuntiantis. Plerumque enim imperiti lectores in uerborum accentibus errant, et solent irridere nos imperitie hi qui uidentur habere notitiam,  detrahentes, et iurantes penitus nescire quod dicimus.

 [1Kb] 5. Porro uox lectoris simplex erit, et clara, et ad omne pronuntiationis genus accommodata, plena succo uirili, agrestem, et subrusticum effugiens sonum, non humilis, nec adeo sublimis, non fracta, uel tenera, nichilque femineum sonans, neque cum motu corporis, sed tantummodo cum grauitatis specie. Auribus enim et cordi consulere debet lector, non oculis, ne potius ex seipso spectatores magis quam auditores faciat. uetus opinio est lectores pronuntiandi causa precipuam curam uocis habuisse, ut exaudiri in tumultu possent. Unde et dudum lectores precones uel proclamatores uocabantur.



CAPUT XII. De psalmistis.

1. Psalmistarum, id est, cantorum principes, uel  auctores, Dauid, siue Asaph exstiterunt. Isti enim post Moysen psalmos primi composuerunt et cantauerunt. Mortuo autem Asaph, filii eius in ordinem subrogati sunt a Dauid, erantque psalmiste per successionem generis, sicut et ordo sacerdotalis; ipsique soli continuis diebus in templo canebant, candidis induti stolis, ad uocem unius respondente choro.

[1Kb] 2. Ex hoc ueteri more Ecclesia sumpsit exemplum nutriendi psalmistas, quorum cantibus ad effectum Dei mentes audientium excitentur. Psalmistam autem et uoce et arte preclarum illustremque esse oportet, ita ut oblectamento dulcedinis animos incitet auditorum. uox enim eius non aspera, uel rauca, uel dissonans; sed canora erit, suauis, liquida, atque acuta, habens sonum, 432 et melodiam sancte  religioni congruentem, non que tragica exclamat arte, sed que Christianam simplicitatem et in ipsa modulatione demonstret, nec que musico gestu uel theatrali arte redoleat, sed que compunctionem magis audientibus faciat.

[1Kb] 3. Antiqui, pridie quam cantandum erat, cibis abstinebant, psallentes tamen, legumine causa uocis assidue utebantur. Unde et cantores apud gentiles fabarii dicti sunt. ueteres, lamina pectori imposita, sub ea cantica exclamantes alendis uocibus rationem demonstrauere. Solent autem ad hoc officium etiam absque scientia episcopi, sola iussione presbyteri, eligi quique quos in cantandi arte probabiles esse constiterit.



CAPUT XIII. De exorcistis.


[1Kb] 1. In ordinatione et ministerio Ecclesie secundum  officia que in templo Salomonis erant disposita, queque posterius sunt ab Esdra dispertita, inuenimus eos quos Esdras actores memorat templi , eos nunc esse exorcistas in Ecclesia Dei. Fuerunt enim sub Esdra actores templi seruorum Salomonis filii, qui actum templi totius sub cura sua haberent, non tamen sacerdotalibus officiis ministrarent, aut sacris oblationibus deseruirent.

[1Kb] 2. Et cum fuissent ex ordine et ministerio templi, longe fuerunt 433 ab officio altaris Dei, quia nec psalmistis, nec ostiariis, nec sacrorum seruis attingere licebat munera altaris, nisi tantummodo leuitis. Quid ergo est? Nulla aliam curam habebant actores templi, nisi ad sarta tecta reficienda, ut quecunque fuissent uexata in edificio templi, aut delapsa, per  eosdem actores de thesauris dominicis reficerentur, atque excolerentur.

[1Kb] 3. Ergo actores templi exorciste sunt in populo Dei; quomodo enim actor prudens et bonus scit quis sit domini sui census, et omnis substantie modus, et redigit apud se totius possessionis instrumenta originalia, sic et exorcista redigit in suam diligentiam totius regni Domini secreta, ut memorie mandet de Scripturarum sacramentis, unde exerceat donum quod illi est a Spiritu sancto concessum, secundum Apostoli preconium.

[1Kb] 4. Exorcistas enim memorat Apostolus, cum dicit: Nunquid omnes habent donationes sanationum ? Hi enim, cum ordinantur, sicut ait canon, accipiunt de manu episcopi libellum, in quo scripti sunt  exorcismi, accipientes potestatem imponendi manus super energumenos, siue baptizatos, siue catechumenos.



CAPUT XIu. De acolythis.

[1Kb] 1. Acolythi Grece, Latine ceroferarii dicuntur, a deportandis cereis, quando legendum est Euangelium, aut sacrificium offerendum; tunc enim accenduntur luminaria ab eis, et deportantur, non ad effugandas tenebras, dum sol eo tempore rutilet, sed ad signum letitie demonstrandum, ut sub typo luminis corporalis illa lux ostendatur de qua in Euangelio legitur:  Erat lux uera, que illuminat omnem hominem uenientem in hunc mundum.



434 CAPUT Xu. De ostiariis.

[1Kb] 1. Ostiarii sunt qui in ueteri Testamento ianitores templi uocabantur, qui preerant portis templi Ierusalem, quique, ordinati per uices suas, omnia interiora templi, uel exteriora custodiebant . Hi denique inter sanctum et iniquum discernentes, eos tantum in ecclesia qui sunt fideles recipiunt. Intrare enim templum, nisi per hos non possumus; habent enim potestatem tam bonos recipiendi, quam reiiciendi indignos.



CAPUT XuI. De monachis.

[1Kb] 1. Unde autem ad monachos studium defluxit paupertatis,  uel quis huius conuersationis exstitit auctor, cuius isti habitum imitantur? Quantum attinet ad auctoritatem ueterum Scripturarum, huius propositi princeps Elias et discipulus eius Eliseus fuerunt , siue filii prophetarum, qui habitabant in solitudine, urbibusque relictis, faciebant sibi casulas prope fluenta Iordanis . Huius etiam propositi in Euangelio Baptista Ioannes auctor exstitit, qui eremum solus incoluit, locustis tantum et agresti melle nutritus . Iam deinde progeniti sunt conuersationis huius nobilissimi principes, Paulus et Antonius, Hilarion, Macarius, ceterique Patres, quorum exemplis per uniuersum mundum adoleuit sancta institutio monachorum.

[1Kb] 2. Sex autem sunt genera monachorum, quorum  tria optima, reliqua uero teterrima, atque omnimodis euitanda. Primum genus est 435 cenobitarum, id est, in commune uiuentium, instar sanctorum illorum qui temporibus apostolorum Ierosolymis, uenditis ac distributis omnibus suis indigentibus, habitabant in sancta communione uite, non dicentes aliquid proprium, sed erant illis omnia communia, et anima una, et cor unum in Deum . Horum igitur institutione monasteria sumpsere principium.

[1Kb] 3. Secundum genus est eremitarum qui, procul ab hominibus recedentes, deserta loca et uastas solitudines  sequi, atque habitare perhibentur, ad imitationem scilicet Elie et Ioannis Baptiste, qui eremi secessus penetrauere. Hi quippe incredibili mundi contemptu sola solitudine delectantur, herbis tantum agrestibus uictitantes, aut pane solo uel aqua contenti, que eis per certa interualla temporum deferuntur, sicque secretissimi penitus et ab omni hominum conspectu remoti, diuino tantum colloquio perfruuntur, cui puris mentibus inseruiunt, et propter cuius amorem non solum mundum, sed etiam hominum consortia reliquerunt.

[33Kb] 4. Tertium genus est anachoretarum, qui iam cenobiali conuersatione perfecti, includunt semetipsos in cellulis, procul ab hominum 436 conspectu remoti, nulli ad se prebentes accessum, sed in sola  contemplatione Dei uiuentes.

[2Kb] 5. Quartum genus est qui sibi anachoretarum imagine blandiuntur; isti, ut ait Cassianus, in primordiis suis feruore quodam breui cenobii perfectionem  uidentur expetere, sed continuo tepefacti, dum pristinos mores ac uitia resecare contemnunt, nec iugum humilitatis ac patientie diutius sustinere contenti sunt, subdique seniorum imperio dedignantur, separatas expetunt cellas, ac solitarii sedere desiderant, ut a nemine lacessiti, mansueti uel humiles existimentur, que institutio, imo tepor, hos quos semel infecerit ad perfectionem nunquam permittit accedere.

[1Kb] 6. Hoc enim modo non solum non abscinduntur, uerumetiam in deterius eorum uitia conualescunt, ut quoddam lethale, et intestinum uirus, quod quanto amplius celatum fuerit, tanto profundius serpens insanabilem morbum generat egrotanti. Pro reuerentia enim singularis cellule nullus iam uitia solitarii  audet arguere, que ille ignorari maluit, quam curari.

[32Kb] 7. Quintum genus est circumcellionum, qui suo habitu monachorum usquequaque uagantur, uenalem  circumferentes hypocrisin, 437 circumeuntes prouincias, nusquam missi, nusquam fixi, nusquam stantes, nusquam sedentes; alii que non uiderunt confingunt, opiniones suas habentes pro Deo; alii membra martyrum  uenditant; alii  fimbrias et phylacteria sua magnificant, gloriam captantes ab hominibus; alii criniti incedunt, ne uilior habeatur tonsa sanctitas quam comata. Ut uidelicet qui 439 eos uiderit, antiquos illos quos legimus cogitet, Samuelem, et Eliam, et ceteros.

 8. Alii honores quos non acceperunt habere se protestantur; alii parentes uel consanguineos suos in illa uel in illa regione se audisse, et uidere, et ad eos pergere mentiuntur, et omnes petunt, ab omnibus exigunt aut sumptum lucrose egestatis, aut simulate pretium sanctitatis. Cum interea ubicunque in factis suis malis ac uerbis deprehensi fuerint, uel quoquo modo innotuerint, sub generali nomine monachorum propositum blasphematur.

[6Kb] 9. Sextum genus est monachorum, et ipsum teterrimum atque neglectum, quod per Ananiam et Sapphiram in exordio Ecclesie 440 pullulauit, et apostoli Petri seueritate succisum est , quique ab eo, quod semetipsos a cenobiali disciplina sequestrant, suasque appetunt liberi uoluptates,  Aegyptiorum lingua sarabaite, siue remobothite nuncupantur. Construunt enim sibi cellulas, easque falso nomine monasteria nuncupant, liberique ab imperio seniorum, arbitrio suo uiuunt, certatim in operibus laborantes, non ut indigentibus distribuant, sed ut acquirant pecunias, quas recondant, et sicut ait de ipsis Hieronymus, quasi ars sit sancta, non uita, quidquid uendiderint, maioris est pretii.

10. Re uera  solent certare ieiuniis, ut rem secreti uictorie faciant. Apud hos affectata sunt  omnia, fluxe manice, calige follicantes, uestis grossior, crebra suspiria, uisitatio uirginum, detractio clericorum, et si quando dies festus uenerit, satiantur ad uomitum.

11. Inter cenobium autem et monasterium ita  distinguit Cassianus, quod monasterium possit etiam unius monachi habitatio nuncupari, cenobium autem non nisi plurimorum. Quorum quidem conuersationem, ut patrum edocet institutio, breuiter intimabo. Ili quippe  contemptis primum ac desertis mundi huius illecebris, in communi uita sanctissima congregati, simul agunt, uiuentes in orationibus, in lectionibus, in disputationibus, in uigiliis, in ieiuniis, nulla superbia tumidi, nulla inuidia liuidi, sed modesti, uerecundi, placati, concordissimam uitam sectantur, cogitationesque suas alterutrum reuelantes, inuicem discutiunt et corrigunt.

 [1Kb] 12. Nemo quidquam terrenum sorte peculiari possidet, pretiosis uel coloratis uestibus non induantur, sed uilissimis atque sinceris, lauacris nunquam utuntur ad delectationem corporis, sed raro propter necessitatem languoris; inconsulto abbate, nusquam progrediuntur, neque aliquid ab eis sine nutu paterne iussionis assumitur: operantur autem manibus ea quibus corpus pasci possit, et adeo mens impediri non possit. Canunt autem manibus 441 operantes et ipsum laborem, tanquam diuino celeumate, consolantur.

[1Kb] 13. Opus autem suum tradunt eis quos decanos uocant, eo quod sint denis prepositi, ut neminem illorum cura sui corporis tangat, neque in cibo, nec in uestimento, nec si quid aliud opus est, uel quotidiane  necessitati, uel mutue, ut adsolet, ualetutudini. Ipsi autem decani tradunt ea preposito, prepositus autem, cum magna sollicitudine omnia disponens, presto facit quidquid illorum uita propter imbecillitatem corporis postulat, rationem tamen etiam ipse reddit ei quem patrem uocant. Hi uero patres intellectu, tolerantia atque discretione insignes, omnibus rebus excelsi, nulla superbia consulunt his quos filios appellant, magna sua in iubendo auctoritate, magna illorum in obediendo uoluntate.

[1Kb] 14. Conueniunt autem omnes frequenter nocte dieque, dato signo, festina cum properatione, ad orationem solemnium horarum, celebrantes fixa intentione cordis, usque ad consummationem psalmorum sine fastidio persistentes. Item conueniunt, diebus  singulis interpositis, dum adhuc ieiuni sunt in collatione ad audiendum Patrem. Audiunt autem eum incredibili studio, summo silentio, affectusque animorum suorum, prout eos prouocauerit disserentis oratio, uel gemitu, uel fletu significantes. Corpus deinde cum silentio magno reficiunt tantum quantum saluti necesse est, cercente unoquoque per parcimoniam concupiscentiam et gulam, ne grauetur eorum cor, uel in ea ipsa que presto sunt, parca et uilissima.

15. Itaque non solum a carnibus et a uino abstinent pro sufficientia domandarum libidinum, sed etiam ab omnibus que uentris et gutturis prouocant  appetitum. Sane quidquid necessario uictui superest ex operibus manuum et epularum restrictione, tanta cura egentibus distribuitur, ut nichil remaneat, quod abundauerit. Ad cuius sancte militie propositum ueniunt non solum 442 liberi, sed etiam plerumque et ex conditione seruili, sed propter hoc a dominis liberati, uel propter hoc potius liberandi.

16. ueniunt quoque et ex uita rustica, et ex opificum exercitatione et ex plebeio labore, tanto utique felicius, quanto fortius educati. Quod si non admittantur, graue delictum est. Multi enim ex eo numero uere magni imitandique exstiterunt, nam propterea et infirma mundi elegit Deus, ut confunderet fortia, et stulta mundi elegit, ut confunderet sapientes, et ignobilia mundi, et ea que non sunt, ut ea que sunt  euacuentur, et non glorietur omnis caro coram Deo.

[1Kb] 17. Simili quoque modo exstant et cenobia feminarum Deo sollicite casteque seruientium, que in habitaculis suis segregate ac remote a uiris quam longissime pia tantum sanctitatis caritate iunguntur, et imitatione uirtutis. Ad quas iuuenum nullus accessus est, neque ipsorum quamuis grauissimorum et probatissimorum senum, nisi usque ad uestibulum necessaria prebendi, quibus indigent, gratia. His presunt singule grauissime ac probatissime, non tantum instituendis componendisque moribus, sed etiam instruendis mentibus perite, atque parate. Lanificio etiam corpus exercent atque sustentant, uestesque ipsas monachis tradunt, ab his inuicem quod uictui opus est resumentes. Hos mores, hanc uitam,  hanc institutionem tenere uidentur cenobia uirginum ac monachorum.

18. Monachi autem secundum humilitatem eliguntur. Multos enim ex eis cenodoxie morbus commaculat, multos abstinentia inflat et extollit scientia. Faciunt enim nona, sed propter famam, non propter uitam eternam, scilicet, ut aut affectent gloriam laudis, aut perueniant ad fastigium desiderati honoris. Inter hos sepius discordia oboritur, inuidieque liuor de fraternis profectibus gignitur, amor temporalium rerum grassatur, sequentes terrenas concupiscentias tanto inhianter quanto sepius et ante humanos oculos impudenter. Tales itaque nequaquam monachi uocandi sunt, quia Deo sola professione, non actione, iunguntur.



443 CAPUT XuII. De penitentibus.


1. Penitentibus Iob exemplum primus exhibuit, quando post funera uel flagella adhuc in sui redargutione etiam in cilicio et cinere lamenta penitudinis  sumpsit, dicens: Idcirco ago penitentiam in fauilla et cinere . Post hunc nobis Dauid penitentie magisterium prebuit, quando graui uulnere lapsus, dum audisset a propheta peccatum suum, confestim penituit, et culpam suam penitentie confessione sanauit .

[1Kb] 2. Sit Niniuite, et alii multi peccata sua confessi sunt, et penitentiam egerunt, displicuerunt sibi quales fuerint, et quales per Deum facti sunt illi placuerunt . Est autem penitentia medicamentum uulneris, spes salutis, per quam peccatores saluantur, per quam ad misericordiam Deus prouocatur, que non tempore pensatur, sed profunditate luctus et lacrymarum. Penitentia nomen sumpsit a pena, qua anima cruciatur et caro mortificatur.

 [1Kb] 3. Hi uero qui penitentiam agunt, proinde capillos et barbam nutriunt, ut demonstrent abundantiam criminum, quibus caput peccatoris grauatur. Capilli enim pro uitiis accipiuntur, sicut scriptum est: Crinibus peccatorum suorum unusquisque constringitur . uir quippe si comam nutriat, ignominia est illi, ut ait Apostolus . Ipsam ergo ignominiam suscipiunt penitentes pro merito peccatorum.

[1Kb] 4. Quod uero in cilicio prosternuntur, per cilicium quippe recordatio est peccatorum propter hedos ad sinistram futuros. Inde ergo confitentes in cilicio prosternimur, tanquam dicentes: 444 Et peccatum meum contra me est semper. Quod autem  cinere asperguntur, uel ut sint memores quia cinis et puluis sunt; uel quia puluis, id est, impii facti sunt; unde et illi preuaricatores primi homines recedentes a Deo, malisque factis offendentes Creatorem, in puluerem, unde primo sumpti sunt, redierunt. Bene ergo in cilicio, et cinere penitens deplorat peccatum, quia in cilicio asperitas est, et punctio peccatorum, in cinere autem puluis ostenditur mortuorum.

5. Et idcirco in utroque penitentiam agimus, ut et punctione cilicii agnoscamus uitia, que per culpam commisimus: et per fauillam cineris perpendamus mortis sententiam, ad quam peccando peruenimus. Penitentie autem remedium Ecclesia catholica in spe indulgentie fidenter alligat exercendum. Et post  unum baptismi sacramentum, quod singulari traditione commendatum sollicite prohibet iterandum, medicinali remedio penitentie subrogat adiumentum.

[1Kb] 6. Cuius remedii egere se cuncti agnoscere debent  pro quotidianis humane fragilitatis excessibus, sine quibus in hac uita esse non possumus: horum duntaxat dignitate seruata, ita ut a sacerdotibus et Leuitis, Deo tantum teste, fiat; a ceteris uero, antestante coram Deo solemniter sacerdote, ut hoc tegat fructuosa confessio quod temerarius appetitus aut ignorantie notatur contraxisse neglectus. Ut sicut in baptismo omnes iniquitates remitti, uel per martyrium nulli peccata credimus imputari, ita per penitentie compunctionem fructuosam uniuersa fateamur deleri peccata. Lacryme enim penitentium apud Deum pro baptismate reputantur. Unde quamlibet magna sint delicta, quamuis grauia, non tamen est in illis Dei misericordia desperanda.

[1Kb] 7. In actione autem penitudinis  non 445 tam consideranda est mensura temporis quam doloris; cor enim contritum et humiliatum Deus non spernit. uerumtamen quanta in peccando fuit ad malum abrupte mentis intentio, tanta necesse est in lamentatione deuotio. Duplex est autem penitentie gemitus, uel dum plangimus quod male gessimus, uel dum non agimus quod agere debebamus. Ille autem uere penitentiam agit, qui nec penitentiam preteritorum negligit, nec adhuc penitenda committit. Qui uero lacrymas indesinenter fundit, et tamen peccare non desinit, hic lamentum habet, sed mundationem non habet.

8. Si qui autem per gratiam Dei ad penitentiam conuertuntur, perturbari non debent si rursus post emendationem relicta uitia cor pulsent, dum non  possint bone conuersationi nocere, si talis cogitatio non erumpat in consensum, uel opera. Ferre enim sine perfectione uitiorum cogitationes non est ad damnationem, sed ad probationem; neque est occasio subeundi discriminis, sed potius augende uirtutis. Nam et si quis circa finem suum per penitentiam  desinat esse malus, non ideo debet desperare, quia in termino est ultimo uite, quoniam Deus non respicit quales antea fuimus, sed quales circa finem uite existimus.

[1Kb] 9. Ex fine enim suo unumquemque aut iustificat, aut condemnat, sicut scriptum est: Ipse iudicat extrema terre ; et alibi: Uniuersorum finem ipse considerat . Proinde non dubitamus circa finem iustificari hominem per penitentie compunctionem. Sed quia raro id fieri solet, metuendum est, ne, dum ad finem differtur conuersio sperata, ante occupet mors quam subueniat penitentia. Quare etsi bona est ad extremum conuersio, tamen multo melior est que longe ante finem agitur, ut ab hac uita securius transeatur.



446 CAPUT XuIII. De uirginibus.


[1Kb] 1. Nunc autem que sit sacre uirginitatis integritas, uel a quo tam sancti propositi studium sit exortum, breuiter intimabo. Quantum enim ad uetus Testamentum attinet, Elias, Ieremias et Daniel castitatis et continentie bono primi studuisse noscuntur. Quantum uero ad Nouum, uirorum uirginum caput est Christus, feminarum uirginum caput est Maria. Ipsa earum auctrix, ipsa mater nostri capitis, qui est uirginis filius, et uirginum sponsus. Inde agmina uirorum et puellarum sanctarum, inde sectatores et sectatrices perpetue continentie pullularunt, castigantes se, nec solum in corpore, sed etiam in ipsa concupiscentie radice castrantes, celestemque  atque angelicam uitam in terrena mortalitate meditantes, atque in carne corruptibili incorruptionem perpetuam retinentes, quibus cedit omnis fecunditas carnis, omnis pudicitia coniugalis.

[2Kb] 2. Nam cum et ipsa uniuersa Ecclesia uirgo sit, desponsata uni uiro, sicut dicit Apostolus , quanto digniora honore sunt membra eius, que hoc custodiunt etiam in ipsa carne quod tota custodit in fine? Sic tamen laudetur uirginitas, ne nuptie condemnentur. 447 Oportet enim non damnare quod bonum est, sed addere quod melius est. Ante aduentum quippe Christi coniugia placuere Deo, post aduentum uirginitas. Prima enim Dei sententia crescere et generare precepit, secunda continentiam suasit. Non enim iam locus est uoci illi: Crescite, et multiplicamini . Quia iam alia uox superuenit, dicens: ue pregnantibus et nutrientibus . Et illud: Tempus iam in collecto est. Restat ut qui uxores habent, tanquam non habentes sint .

[1Kb] 3. Et nisi fallor, unius eiusdemque Dei pronuntiatio  est. Tunc quidem Deus in primordio sementem generis emisit, indultis coniugiorum habenis, donec mundus repleretur; nunc uero sub extremitatibus temporum compressit quod emiserat, et reuocauit quod indulserat. Unde et Salomon preuidens in spiritu ait: Tempus amplexandi, tempus longe fieri ab amplexu . Quia precepti ueteris est ut terra procreationibus impleretur, noui autem ut continentia atque uirginitate celum adimpleatur. Quam tamen adeo ardui sublimisque premii esse constat, ut dicentibus apostolis quodam loco: Si sic est hominis causa cum muliere, non expedit nubere, responderit Dominus: Qui potest capere capiat .

[1Kb] 4. Non ergo preceptum de continentibus, sed suasio  est; nec iniungitur uirginitas, ut sit necessitatis, sed ut uoluntatis possit esse, laudatur, Apostolo protestante: »De uirginibus autem preceptum Domini non habeo, sed consilium do, tanquam et ipse scientiam Dei habens. Existimo enim hoc bonum esse propter instantem necessitatem, quoniam bonum est homini sic esse« . At uero qui tentationem carnis non tolerant, necesse est ut portum coniugii petant, unde et idem Apostolus: Qui se  non continet nubat; melius est enim nubere quam uri. Et iterum: Si acceperis uxorem, non peccasti; si nupserit uirgo, non peccauit. Et si non uis maior esse, esto uel minor, quia libere uoluntatis es.

448 Nuptie enim peccatum non sunt, sed per sollicitudinem mundi qui nubunt legem Dei seruare uix  possunt. Aliter illos dicit non peccare, si nubant qui nondum uouerint Deo castitatem. Ceterum uel qui in corde suo promisit, si aliud fecerit, habet damnationem, quia primam fidem, sicut ait Apostolus, irritam fecit. Quod enim erat per naturam licitum, per uotum sibi fecit illicitum, sicut Ananias et Sapphira, quibus de  pretio possessionis sue retinere nichil licuit, ob quam causam et subita morte prostrati sunt .

[1Kb] 6. In Euangelio autem uirginum diuersa genera memorantur, sed illis specialiter regni possessio deputatur, qui se amore Dei castrauerunt, id est, non quos impossibilitatis necessitas cogit, sed quos uoluntas fecit continentes. Sic enim scriptum est, Domino disputante: »Sunt enim spadones qui ita nati sunt; sunt et alii qui ab hominibus facti sunt, et sunt qui se ipsos castrauerunt propter regnum celorum« . Quibus etiam per Isaiam prophetam dicit se daturum in domo sua et in muris suis locum nominatum meliorem multo quam filiorum ac filiarum .

7. Nam illis qui sic nascuntur, aut quibus ipsum  uirile membrum debilitatur, ut generare non possint  sufficit utique quod Christiani sunt, et Dei precepta custodiunt, eo tamen proposito, ut coniuges, si potuissent, haberent, ideoque ceteris coniugatis in domo Dei fidelibus adequantur, quia castrati sunt propter seculum, non propter regnum celorum; neque enim uxores animi uirtute, sed carnis necessitate non ducunt.

[1Kb] 8. Quantum autem sit in uirginibus sanctitatis donum, ut etiam Ioannes eos tantum Agni uestigiis inherere prescribat qui contaminati mulierum conuentibus non fuerint ? Ipsi enim sunt duodecies duodena millia sanctorum citharedorum illibate uirginitatis in corpore, inuiolate castitatis in corde,  qui sequuntur Agnum, quocunque ierit, quem nemo sequi uel audet, uel ualet, nisi tantum 449 uirginitas. Sequuntur itaque Agnum et ceteri fideles, qui uirginitatem corporis amiserunt, sed non quocumque ierit, sed quo usque ipsi potuerunt.

9. Unde, ne tante sanctitatis donum superbia corrumpatur, cauendum est; multos enim extollit uirginitas, eleuat continentia, fidenter dico, facilius sequuntur Agnum, et si non quocunque ierit, certe quousque potuerint, coniugati humiles quam superbientes uirgines. Quomodo enim sequitur, ad quem non uult accedere? Aut quomodo accedit, ad quem non uenit ut discat quoniam mitis est et humilis corde? Pergant ergo uiam sublimitatis uirgines, pede humilitatis  sequantur Christum, tenendo perseueranter quod uouerunt ardenter; ita ut professe ac seruate integritati ceteris etiam moribus congruant, sine quibus procul dubio otiosa et inanis manet uirginitas. Boni enim actus si addantur uirginitati, angelicam uitam hominibus et celi mores exhibent terris.

 10. Ille ergo uirgines esse probantur, que sic continentie inseruiunt, ut nullis criminibus nulloque terrene sollicitudinis onere pregrauentur. Curam enim mundi coniugalis copula gignit, Paulo docente, qui ait: uolo autem, uos sine sollicitudine esse. Qui sine uxore est sollicitus est que Dei sunt, quomodo placeat Deo; qui autem cum uxore est, sollicitus est que sunt mundi, quomodo placeat uxori ; unde agnoscitur non posse placere Deo huiusmodi continentie uotum, quod prepeditur secularium impedimento curarum. Nihil enim expeditos prodest esse ab actione carnis, qui illigantur secularibus curis. Nisi tantum quod sibi maiora acquirunt supplicia pro eo quod seculum minime uincunt, qui carnem uincere potuerunt.

[1Kb] 11. Queritur autem cur femine uirgines in benedictione  uelentur? Quarum hec causa est. In gradibus enim uel officiis ecclesiasticis femine nullatenus prescribuntur, nam neque permittitur eis loqui in ecclesia uel docere, sed neque tangere uel offerre, neque ultius uirilis muneris aut sacerdotalis officii sortem 450 sibi uendicare. Ideoque hoc tantum, ut quia uirgo est, et carnem suam sanctificare proposuit, idcirco uelaminis uenia fit illi, ut in ecclesiam notabilis uel insignis intreat, et honorem sanctificati corporis in libertate capitis ostendat, atque mitram, quasi coronam uirginalis glorie, in uertice preferat.



CAPUT XIX. De uiduis.

[1Kb] 1. uiduarum multa exempla sunt, quarum prima in Scripturis legitur Nemi , et uidua, ad  quam Elias missus esse scribitur , et uidua Sunamitis, que solebat Eliseum recipere, et uictum illi administrare . Exstat et Iudith illa admirabilis uidua, que de Holoferne Assyriorum principe triumphauit, saluumque pudorem, hoste deuicto, reuexit . In Nouo autem Testamento Anna prima uidua legitur, que Dominum cognouit infantem, que meruit gratiam diuinitatis eius  agnoscere, antequam potuisset uerbum eius audire .

[2Kb] 2. Cuius quidem gradus uirginitati pene coniunctus est; unde et Christum, quem uirgo peperit, uidua prima cognouit. Felix ergo uirgo, quia intacta; fortior uidua, quia experta: utrisque tamen est apud Deum merces, maior illa, subsequens ista. Illam autem 451 uiduam Apostolus uocat, que post unius coniugii torum interceptum exinde sexui renuntiat. Dicit enim: uidua eligatur non minus annorum sexaginta, unius uiri uxor . Unde consequens est ut que plurimis fuit nexa maritis careat uere nomine uiduitatis.

[1Kb] 3. Quales esse uidue debeant, idem Apostolus expressit, dicens: Si fuerit in operibus bonis, testimonium  habens, utique sicut Tabitha : si filios educauit, subauditur Deo: Si hospitio suscepit, si sanctorum pedes lauit, si tribulationem patientibus subministrauit, hoc est, egrotis, uel in carcere positis, si omne opus bonum subsecuta est; breuiter uniuersa concludens, ut in omnibus sint exempla uiuendi. Et iterum: Anus similiter in habitu sancto ; utique ut ipse earum incessus, motus, uultus, sermo, silentium quamdam sacre continentie preferat dignitatem.

[1Kb] 4. Post hec adiecit: Non criminatrices, non multo uino seruientes, sed paruo utentes. Nam solent he etates, que corporis frixere luxuria, uino se dedere pro libidine. Post hec additur: Bene docentes, ut  prudentiam doceant. Docere illis quidem permisit, sed feminas; et hoc non in ecclesia, sed priuatim; nam hoc genus muliercularum solet esse garrulum. Unde et curiosas, et uerbosas quasdam uiduas idem Apostolus notat, et hoc uitium dicit uenire ex otio: Simul autem  et otiose discunt circuire domos , scilicet dum nullo timore detente, nec mariti potestati subiecte, non solum otiose, uerum  etiam curiose discurrunt, loquentes que non oportet.

5. Predicat autem idem Apostolus damnationem habere uiduas, que post propositum continentie nubere cupiunt. Cum enim, inquit, luxuriate fuerint in Christo, nubere uolunt, habentes damnationem, quia primam fidem irritam fecerunt, id est, quia in eo quod primo uouerant, non steterunt. Nec tamen ait, nubunt, sed nubere uolunt; multas enim earum reuocat a nubendo 452 non amor preclari propositi, sed aperti dedecoris timor.

[1Kb] 6. Igitur que nubere uolunt, et ideo non nubunt, quia impune non possunt, he melius non uouerent et nuberent quam urerentur , id est, quam occulta flamma concupiscentie uastarentur,  quas penitet professionis, et piget confusionis, que nisi correcte cor dirigant, et Dei timore rursum libidinem uincant, in mortuis deputande sunt, si in deliciis agant. Unde dicit Apostolus: Que autem in deliciis agit, uiuens mortua est , siue in laboribus, atque ieiuniis nulla cordis correctione, sed magis ostentationi quam emendationi seruientibus.



CAPUT XX. De coniugatis.

[1Kb] 1. De coniugatis lex nature a seculo est. Deus enim fecit Adam, et dedit ei adiutorem Heuam cum procreationis subsecuta sententia, dicens: Crescite, et multiplicamini, et replete terram . Sed facta eadem mulier prius solatio quam coniugio fuit, donec  a paradiso inobedientia eiiceret quos intra paradisum obedientia tenuisset, ac post beate sedis excessus mulierem suam pulsus agnosceret, libro Geneseos edocente: Et cognouit Adam mulierem suam, et concepit, et peperit filium .

[1Kb] 2. Ergo adiectum laborem nuptie precesserunt, et tribulos spinasque passuri preuios adiecere conuentus; secuta in procreationibus tedia; unde et pariture tale precessit edictum: In dolore, inquit, et merore paries filios ; quos utique sic creatos diuersi  casus luctusque subriperent.  Unde et Apostolus predicans, ait: Tribulationem tamen carnis habebunt huiusmodi . Non tamen coniugiorum honorabilis torus et immaculatum cubile sine fructu est . Nempe soboles inde sanctorum, et quod laudatur in uirginitate, coniugii est. Ideoque nec peccatum nuptias dicimus, nec tamen eas bono uirginalis continentie uel etiam uidualis cequamus.

453 [1Kb] 3. Coniugia autem tantum per se bona sunt; propter ea uero que circa illa sunt, mala fiunt. Per id namque mala fiunt, per quod dicit Apostolus: Qui autem cum uxore est cogitat que sunt mundi; et iterum: Propter fornicationem unusquisque suam uxorem habeat . Quod autem non unus et multe, sed unus et una copulantur, ipsa prima diuinitus  facta coniunctio in exemplum est. Nam cum Deus hominem figurasset, eique parem necessariam prospexisset, unam de costis eius mutuatus, unam illi feminam finxit, sicque Adam et mulier Heua, unis inter se nuptiis functi, formam hominibus de originis auctoritate et prima Dei uoluntate sanxerunt. Item secundum spirituales nuptias, sicut unus Christus et una Ecclesia, sic unus uir et una uxor tam secundum generis documentum quam secundum Christi sacramentum.

[1Kb] 4. Numerus autem matrimonii a maledicto uiro cepit. Primus Lamech duabus maritatus tres in unam carnem effecit. Sed dices quod et patriarche simul pluribus uxoribus usi sunt; ergo propterea licebit nobis plures ducere. Sane licebit, si qui adhuc  typi alicuius futuri sacramenti supersunt, quibus plures nuptie figurentur. Secundas autem nuptias propter incontinentiam iubet Apostolus ; melius est enim denuo uni uiro nubere, quam explende libidinis causa cum plurimis fornicari. Sepius enim nubendi licentia iam non est religionis, sed criminis.

[1Kb] 5. Nam quod in ipsa coniunctione connubia a sacerdote benedicuntur, hoc etiam a Deo in ipsa prima conditione hominum 454 factum est, sic enim scriptum est: Fecit Deus hominem: ad imaginem  Dei fecit eum, masculum et feminam creauit eos, et benedixit eos, dicens: Crescite et multiplicamini . Hac ergo similitudine fit nunc in Ecclesia qua tunc factum est in paradiso. Quod uero eisdem uirginibus legitime nubentibus uniuire pronube adhibentur, scilicet propter monogamiam, etsi auspicii causa fit, tamen boni auspicium est.

[1Kb] 6. Quod uero eedem femine, dum maritantur, uelantur, scilicet ut nouerint se per hec uiris suis esse subiectas, et humiles, unde et ipsum uelamen uulgo mauortem uocant, id est, Martem, quia signum maritalis dignitatis ac potestatis in eo est. Caput enim mulieris uir est , licet et proinde uelentur, dum nubunt, ut uerecundiam muliebritatis agnoscant, quia iam sequitur inde quod pudeat. Unde  Rebecca, cum ad sponsum duceretur, simul ut eum ipsa conspexit, salutationem uel oscula non sustinuit; sed statim sentiens quod esset futura, pallio caput uelauit ; obnubere enim cooperire dicitur. Hinc etiam et nupte dicte, quod uultus suos uelant, unde et nubes dicte, eo quod ethera obtegant.

[1Kb] 7. Quod autem nubentes post benedictionem a Leuita uno uinculo copulantur, uidelicet ne compagem coniugalis unitatis disrumpant. At uero quod eadem uitta candido purpureoque colore permiscetur, candor quippe ad munditiam uite, purpura ad sanguinis posteritatem adhibetur, ut hoc signo et continentie lex tenenda ab utrisque ad tempus admoneatur, et post hec reddendum debitum non negetur.  Quod enim dicit coniugatis Apostolus: Abstinete uos ad tempus, ut uacetis orationi , hoc ille candor 455 uitte insinuat; quod uero subiungit: Et iterum reuertimini in id ipsum, hoc purpureus color ille demonstrat.

[1Kb] 8. Illud uero, quod inprimis annulus a sponso sponse datur, fit hoc nimirum uel propter mutue  fidei signum, uel propter id magis, ut eodem pignore eorum corda iungantur. Unde et quarto digito annulus idem inseritur, quod in eo uena quedam  sanguinis ad cor usque perueniat. Antiquitus autem non amplius uno dabatur, ne pluralitas amorem unicum carperet. Penes Isrel autem illicitum erat puellam uiro tradere, nisi post manifestatum sanguinem maturitate.

[1Kb] 9. Apud ueteres in eligendis maritis quatuor ista spectabantur: uirtus, genus, pulchritudo, oratio; in feminis tria: si generosa, si bene morata esset, si pulchra. Nunc autem non genus, ac mores, sed magis diuitie in uxoribus placent; nec queritur quam sit femina pudica, sed potius quam formosa, que et concupiscendi libidinem nutriat, et cunctorum  post se suspiria trahat. Pulchra enim  cito adamatur, et difficile custoditur, quod plures amant. Ille enim sunt certe nuptie, que in coniugio non libidinem, sed prolem requirunt; neque enim sic institute sunt, ut carnis uoluptati seruiant, sed tantum ut fructum propaginis querant.

[1Kb] 10. Nam et ipse dotales tabule indicant quod causa procreandorum liberorum ducitur uxor. Quando ergo quisque luxuriose amplius uiuit quam necessitas procreandorum liberorum cogit, iam peccatum est. Unde necesse est ut quotidianis eleemosynis, 456 ac precibus intercedant qui tori coniugalis pudicitiam frequentius per incontinentiam maculant. Nuptialia autem bona tria sunt: proles, fides  et sacramentum. In fide attenditur, ne preter uinculum coniugale cum altera uel altero concumbatur; in prole, ut amanter suscipiatur, pudice nutriatur; in sacramento, ut coniugium non separetur, neque causa prolis alteri coniungantur.

[1Kb] 11. Sacramentum autem ideo inter coniugatos dictum est, quia sicut non potest Ecclesia diuidi a  Christo, ita et uxor a uiro . Quod ergo in Christo et in Ecclesia, hoc in singulis quibusque uiris atque uxoribus coniunctionis inseparabile sacramentum est. Unde et Apostolus: Precipio, inquit, non ego, sed Dominus, uxorem a uiro non discedere . Prohibet enim dimitti quacunque ex causa, ne aliis coniungatur secundum consuetudinem Iudeorum, quam Dominus interdixit, dicens: Quicunque dimiserit uxorem suam, excepta fornicationis causa, et aliam duxerit, mechatur . Solum  adulterium est, quod uxoris uincat affectum, imo cum illa unam carnem in aliam diuiserit, et se fornicatione separauerit, a marito non debet teneri, ne uirum quoque sub maledicto faciat, dicente Scriptura: Qui adulteram tenet,  stultus et impius est . Ubicunque igitur fornicatio est, et fornicationis suspicio, libere uxor dimittitur.

[1Kb] 12. Quid ergo, si sterilis est, si deformis, si etate uetula, si fetida, si temulenta, si iracunda, si malis moribus, si luxuriosa, si fatua, si gulosa, si uaga, si iurgatrix et maledica? tenenda est, 457 uelis, nolis, et qualiscunque accepta, est habenda. Cum enim esses liber, sponte te seruituti subiecisti. Cumque habet quis uxorem , neque seruam, neque liberam habere poterit, ut matrimonii fidem seruet. Neque enim, ut iuris publici ratio est, sola mulier adultera est que, uirum habens, ab altero polluitur, et maritus, si alteram habeat, a crimine adulterii alienus habeatur, dum diuina lex  duos ita in unum matrimonii corpus coniunxerit, ut adulter sit quisquis compagem corporis in diuersa distraxerit. Seruanda igitur fides ab utroque alteri est.

[1Kb] 13. Exemplo continentie docenda est uxor a uiro, ut se caste gerat. Iniquum est enim ut id exigas quod prestare non possis; caput est enim mulieris uir; ubi autem melius uiuit mulier quam uir, capite deorsum pendet domus. Ideoque precedere debet uir in omnibus bonis factis uxorem suam, quia caput est, ut illa imitetur uirum, et sequatur uere, ut corpus caput suum, sicut Ecclesia sequitur Christum. Hortatur Apostolus coniuges ut propter orationem abstineant, atque ex consensu tempora sanctificationis obseruent, et sine impedimento carnali orationibus  uacent . Nam et in ueteri Testamento ante sanctificati sunt omnes a mulieribus, et sic  descendenti Deo in monte assistere meruerunt .

[1Kb] 14. Item hortatur idem apostolus mulieres subditas esse uiris suis ; nam multe erga simpliciores uiros, diuitiis et nobilitate perflate, Dei sententie non recordantur, per quam subiecte sunt illis. Ait quippe Dominus ad mulierem: Conuersio tua ad uirum tuum, et ipse tui dominabitur . Obediendum est itaque sacre Scripture preceptis, et seruiendum uiro quadam seruitute libera et dilectione plena. Etenim non est creatus uir propter mulierem, sed mulier propter uirum; et cum caput mulieris uir sit, caput autem uiri Christus, quecunque uxor non subiicitur uiro, hoc est, capiti suo, eiusdem criminis rea est, cuius et uir, si non  subiicitur Christo capiti suo.

458 15. uerbum autem Domini blasphematur, uel contemnitur Dei prima sententia, et pro nichilo ducitur; uel Christi infamatur Euangelium, dum contra legem fidemque nature ea que Christiana est, et ex Dei lege subiecta, preesse uiro desiderat, cum etiam gentiles femine seruiant uiris suis communi lege nature. Seruatur ergo lex nature, si mulier Deo simul et marito subiecta est. At contra si illa uiro imperare desiderat, et ordo nature corrumpitur, et domus illa misera et peruersa uocabitur.



CAPUT XXI. De catechumenis, de exorcismo et sale.

[1Kb] 1. Iam nunc rationem sacramentorum, siue ordinem  ad fidem uenientium prosequamur. Quorum gradus primus est catechumenorum, secundus competentium, tertius baptizatorum. Catechumeni sunt, qui primum de gentilitate ueniunt, habentes uoluntatem credendi in Christum, et quia primum exhortationis preceptum est in lege Dei: Audi, Isrel, Dominus Deus tuus, Deus unus est , inde est ut is cui per sacerdotem, quasi per Moysen, Deus primum loquitur, catechumenus, id est, audiens, nominetur, scilicet, ut, unum agnoscens Dominum, relinquat errores uarios idolorum.

[1Kb] 2. Puto autem et omnes a Ioanne in penitentiam baptizatos catechumenorum pretulisse figuram. Exorcizantur autem hi primum, deinde sales accipiunt, et unguntur. Exorcismus autem sermo increpationis  est contra immundum spiritum in energumenis, siue catechumenis factus, per quem ab illis diaboli nequissima  uirtus et inueterata malitia, uel uiolenta incursio expulsa fugetur.

[1Kb] 3. Hoc significat lunaticus ille, quem increpauit iehsu, et exiit ab illo demonium . Potestas autem diaboli exorcizatur, et insufflatur in eis, ut ei renuntient, atque, eruti a potestate tenebrarum, 459 in regnum sui Domini per sacramentum baptismatis transferantur. Quod quia paruuli per se renuntiare non possunt, per corda et ora gestantium adimpletur. Sales autem in ministerium catechumenis dandos a patribus ideo est institutum, ut eorum gustu condimentum sapientie percipiant, neque desipiant a sapore Christi; nec sint fatui, et retro respiciant, sicut uxor Lot , ne malum exemplum dantes ipsi remaneant, ut alios  condiant.

4. Quemadmodum illa, que, cum liberaretur a Sodomis, in uia posita retro respexit, ibique remansit statua salis. Quo signo condirentur hi qui per fidem mundo et actibus desideriisque eius renuntiant, ut affectionis pristine non recordentur, neque ad seculi illecebras reuocentur, quia, secundum Saluatoris sententiam, ponens manum suam super aratrum, et respiciens retro, regno celorum aptus esse non potest .



CAPUT XXII. De competentibus.

1. Post catechumenos secundus competentium gradus est. Competentes autem sunt, qui iam post doctrinam fidei, post continentiam uite ad gratiam  Christi percipiendam festinant. Ideoque appellantur competentes, id est, gratiam Christi petentes; nam catechumeni tantum audiunt, necdum petunt. Sunt enim quasi hospites, et uicini fidelium, deforis audiunt mysteria, et gratiam, sed adhuc non appellantur fideles.

[1Kb] 2. Competentes autem iam petunt, iam accipiunt, iam catechizantur, id est, imbuuntur instructione sacramentorum. Istis enim salutare symbolum traditur, quasi commonitorium fidei et sancte confessionis indicium, quo instructi agnoscant quales iam ad gratiam Christi exhibere se debeant.



460 CAPUT XXIII. De symbolo.

[1Kb] 1. Symbolum autem, quod iidem competentes  accipiunt, tali ratione institutum maiores nostri dixerunt; tradunt enim his uerbis. Quod post ascensionem Domini et Saluatoris nostri ad Patrem, cum per aduentum sancti Spiritus discipuli eius inflammati linguis omnium gentium loquerentur, quo  presagio consecutum est ut nulla illis gens extera, nulla lingua barbara, inaccessa uel inuia uideretur, preceptum est eis a Domino datum, ad predicandum Dei uerbum, ad singulas quasque nationes adire .

[1Kb] 2. Discessuri itaque ab inuicem, normam prius sibi future predicationis in commune constituunt, ne, localiter ab inuicem discedentes, diuersum aliquid uel dissonum predicarent his qui ad fidem Christi inuitabantur. Omnes igitur in uno positi, et Spiritu sancto repleti, breue sibi predicationis indicium, conferendo in unum quod sentiebant componunt, atque hanc credentibus dandam esse regulam statuunt.

3. Symbolum autem hoc multis et iustissimis ex  causis appellare uoluerunt. Symbolum enim Grece et indicium dici potest, et collatio, hoc est, quod plures in unum conferunt. Id enim fecerunt apostoli in his sermonibus in unum conferendo unusquisque quod sensit. Indicium autem, uel signum, idcirco dicitur, quia illo in tempore, sicut Paulus apostolus dicit, et in Actibus apostolorum refertur , multi se simulabant esse apostolos Christi, nominantes quidem Christum, sed non integris traditionum lineis nuntiantes. Idcirco igitur istud indicium posuere, per quod agnosceretur is qui Christum uere secundum apostolicas regulas predicaret.

[1Kb] 4. Denique et in bellis ciuilibus hoc obseruari ferunt, quoniam et armorum per habitus, et sonus uocis idem et mos unus est, atque eadem instituta  bellandi; sed ut nequa doli subreptio fiat, 461 symbola discreta unusquisque dux suis militibus tradit, que Latine uel signa, uel indicia, nuncupantur, ut si forte occurrerit quis de quo dubitetur, interrogatus Symbolum prodat si sit hostis, an socius. Idcirco autem hoc patres nostri non scribi membranis, sed retineri cordibus tradiderunt, ut certum esset neminem hoc ex lectione que peruenire interdum etiam ad infideles solet, sed ex apostolorum traditione didicisse.

[1Kb] 5. Discessuri itaque  ad predicandum istud unanimitatis et fidei sue apostoli indicium posuere. Est autem Symbolum per quod agnoscitur Deus, quodque proinde credentes accipiunt, ut nouerint qualiter contra diabolum fidei certamina preparent,  in quo quidem pauca sunt uerba, sed omnia continentur sacramenta. De totis enim Scripturis hec breuiatim collecta sunt ab apostolis, ut quoniam plures credentium litteras nesciunt, uel qui sciunt per occupationes seculi Scripturas legere non possunt,  hec corde retinentes, habeant sufficientem sibi scientiam salutarem. Est enim breue fidei uerbum, et olim a propheta predictum: Quoniam uerbum breuiatum faciet Dominus super terram .



CAPUT XXIu. De regula fidei.

[1Kb] 1. Hec est autem post Symbolum apostolorum certissima fides, quam doctores nostri tradiderunt. Ut profiteamur Patrem, et Filium, et Spiritum sanctum unius essentie, eiusdemque potestatis et sempiternitatis unum Deum inuisibilem; ita ut in singulis, personarum proprietate seruata, nec substantialiter Trinitas diuidi, nec personaliter debeat omnino confundi. Patrem quoque confiteri ingenitum, Filium genitum, Spiritum sanctum uero nec genitum, 462 nec ingenitum,  sed de Patre et Filio procedentem. Filium a Patre nascendo procedere, Spiritum uero sanctum procedendo non nasci. Ipsum quoque Filium perfectum ex uirgine sine peccato hominem suscepisse, ut quem sola bonitate creauerat, sponte lapsum misericorditer repararet; quem ueraciter crucifixum, et tertia die resurrexisse, et cum eadem ipsa carne glorificata ascendisse in celum, in qua et ad iudicium uiuorum et mortuorum exspectatur uenturus.

[1Kb] 2. Et quod diuinam humanamque substantiam in utroque perfectus una Christus persona gestauerit,  quia nec geminauit utriusque substantie integritate personam, nec confundit geminam unitate persone substantiam. Altero quippe neutrum exclusit, quia utrumque unus intemerato iure seruauit. Quod Noui et ueteris Testamenti salubris commendetur auctoritas; illa quippe per prophetiam, ista per historiam ueraciter persoluta. Et quod neque de Deo, neque de creatura seculi sit cum paganis aut cum hereticis aliquid sentiendum in his rebus, in quibus a ueritate dissentiunt.

[4Kb] 3. Sed quod in utroque Testamento diuina protestantur eloquia, hoc tantummodo sentiendum. Quod siue hominem, siue uniuersa, nulla Deus necessitate creauerit, neque ullam omnino esse uisibilem inuisibilemque substantiam, nisi aut que Deus sit, 463  aut a bono Deo bona creata sit; sed Deus summe et incommutabiliter bonus, creatura uero inferius et mutabiliter bona. Et quod anime incerta sit origo. Et quod angelorum natura, uel anime non sit pars diuine substantie, sed Dei creatura ex nichilo condita, ideoque incorporea, quia ad imaginem Dei creata.

[1Kb] 4. De pietate morum, sine qua fides diuini cultus otiosa torpescit, et cum qua integritas diuini cultus perficitur, ut unusquisque Deum propter Deum, et proximum in Deo diligens, usque ad dilectionem quoque inimicorum pertendendo proficiat, ut proficiendo  perueniat. Alterum quoque alterius pollui non posse peccato, ubi uoluntatis par non tenetur consensio. Legitimas nuptias non credi damnandas, licet ex eis quoque originali peccato obnoxia credatur nasci posteritas, eisque iure fidelium uirginum uel continentium preferenda doceatur integritas.

5. Neque unum Trinitatis baptisma  iteretur; neque pro diuersitate tradentium ministrorum singulis putetur quibusque conferri, sed a Deo singulari potestate donari. De quo 464 dictum legimus: Super quem uideris Spiritum descendentem, et manentem super eum, hic est qui baptizat in Spiritu sancto; et ego uidi, et testimonium perhibui, quia hic est Filius Dei . Et ne ponitentie remediis non egere nos putemus, pro quotidianis humane fragilitatis  excessibus, sine quibus in hac uita esse non possumus, ita ut penitentie compunctione fructuosa uniuersa fateamur deleri peccata, sicut scriptum est: Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum .

[1Kb] 6. Nullum quoque suis uiribus, sed per diuinam gratiam capiti Christo subiungi, atque in disrupte pacis perseuerantia in unitate Ecclesie ipsius solidari. Nec humane uoluntatis arbitrio bono quidquam deputandum existimari, sed secundum propositum uoluntatis Dei omnem numerum electorum acquiri. Bona quoque temporalia bonis malisque communia a Deo creari, eiusque dispensatione singulis quibusque uel tribui, uel negari. Quorum bonorum in unoquoque  fidelium non habitus, sed usus aut improbandus est, aut probandus. Certa uero eternaque bona solos posse bonos in futuro consequi, quorum pignore Ecclesiam nunc informatam credimus detineri, hic habentem primitias spiritus, in futuro perfectionem, hic sustentari in spe, postea pasci in re; hic uidere per speculum in enigmate, in futuro autem facie ad faciem, cum ad speciem fuerit perducta per fidem .

[1Kb] 7. Quod donec perficiatur in nobis, ut summi Dei bonis fruamur eternis, temporalibus fruendo in Deo, non oberimus et proximis. Eam quoque nos spem resurrectionis habere, ut eodem ordine, eademque forma qua ipse Dominus resurrexit a mortuis, nos quoque resurrecturos esse credamus in eodem corpore,  in quo sumus, uel uiuimus; non naturam aut sexum mutantes, sed tantum fragilitatem et uitia deponentes. Ipsum quoque Satanam cum angelis  suis, 465 atque cultoribus eterno incendio condemnandum, neque secundum quorumdam sacrilegam dispositionem ad pristinam, id est, angelicam dignitatem, ex qua propria malignitate cecidit, reducendum . Hec est catholice traditionis fidei uera integritas, de qua si unum quodlibet respuatur, tota fidei credulitas amittitur.



CAPUT XXu. De baptismo.

[13Kb] 1. Baptismi sacramentum si prima repetens ab origine pandam, baptizauit Moyses in nube, et in mari, in typo et in figura, ita enim Paulus pronuntiat . Habuit ergo mare formam aque, nubes uero Spiritus sancti, manna panis uite. Illic enim, sicut Patrum exempla docent, Aegyptius demergitur,  Dei populus resurgit renouatus sancto Spiritu, qui etiam per mare Rubrum inoffenso transiuit uestigio. Baptizauit et Ioannes , sed non ex toto Iudaice; non enim solum in aqua, nec tamen in Spiritu, sed hoc solum addidit, quod in penitentiam baptizauit, sicut ait Paulus in Actibus apostolorum, Ioannes baptismo penitentie baptizauit populum . Cui tamen ideo datum est in aqua baptizare, ut Christus, qui in aqua et spiritu baptizaturus erat, Ioannis baptismate manifestaretur in Isrel, quando Spiritus sancti descensione et Patris uoce Filius Dei palam cunctis ostensus est.

[1Kb] 2. Cepit ergo perfectum baptisma a Iesu; ipse enim baptizauit primum in Spiritu sancto, sicut et  Ioannes dicit: Ego quidem baptizo in aqua, medius autem uestrum stetit, quem uos nescitis, ipse baptizabit uos in Spiritu sancto et igni . Hec est perfectio baptismi: Deus est enim, qui baptizat, ut possint et qui baptizantur, fieri filii Dei. Tria sunt autem genera baptismi. Primum, quo sordes peccatorum per regenerationis lauacrum abluuntur. Secundum, quo quis sanguine suo per martyrium baptizatur, 466 quo baptismo etiam Christus baptizatus est, ut et in hoc, sicut et in ceteris, formam credentibus daret, sicut dicebat ad discipulos suos, filios Zebedei: Potestis bibere calicem quem ego bibiturus sum, et baptismo quo ego baptizor baptizari ? Itaque aqua et sanguis gemini est figura baptismatis: unum quo regeneramur ex lauacro, aliud quo consecramur  ex sanguine.

[1Kb] 3. Est tertium baptisma lacrymarum, quod laboriosius transigitur, sicut ille qui per singulas noctes  stratum suum lacrymis rigat , qui imitatur conuersionem Manasse , et humilitatem Niniuitarum, per quam misericordiam consecuti sunt . Qui imitatur publicani illius orationem in templo stantis a longe, et percutientis pectus suum, quique nec ausus fuit oculos ad celum eleuare . Baptismus enim aqua est, que tempore passionis de latere Christi profluxit. Nullumque aliud elementum est, quod in hoc mundo purget uniuersa, uiuificet cuncta, ideoque cum baptizamur in Christo, per ipsam renascimur, ut purificati uiuificemur.

[1Kb] 4. Fons autem origo omnium gratiarum est, cuius septem gradus sunt: tres in descensu propter tria quibus renuntiamus; tres alii in ascensu propter tria  que confitemur; septimus uero id est, qui et quartus similis filii hominis, exstinguens fornacem ignis , stabilimentum pedum, fundamentum aque, in quo omnis plenitudo diuinitatis habitat corporaliter . In Patre autem, et Filio, et Spiritu sancto salutaria baptismi dona consistunt. Unde nequaquam baptismi sanctificatur officio, nisi qui sub Trinitatis tingitur sacramento, sicut et Dominus ait: Ite, docete omnes gentes, baptizantes eos in nomine Patris, et Filii, et Spiritus sancti . Proinde si, omissa qualibet Trinitatis persona, baptisma detur, manifeste in regenerationis solemnitate nichil agitur, nisi tota Trinitas inuocetur.

[1Kb] 5. Nam et Dominus, dum a Ioanne baptizaretur, eumdem baptismum sub Trinitatis sacramento legitur  peregisse. Dicente enim Deo: Hic est Filius meus , Pater in uoce, Filius in corpore, 467 Spiritus autem sanctus fuisse probatur in specie columbe . Due sunt autem pactiones credentium. Prima enim pactio est in qua renuntiatur diabolo, et pompis, et uniuerse conuersationi illius. Secunda pactio est qua se credere in Patrem, et Filium, et Spiritum sanctum profitetur.

6. Semel autem nos oportet in Christo lauari, quia Christus semel pro nobis mortuus est. Si enim unus Deus, et fides una est, necessario et unum baptisma sit , quia et Christi mors una pro nobis est, in cuius imaginem mergimur per mysterium sacri fontis, ut consepeliamur Christo morientes huic mundo , et ab iisdem aquis in forma resurrectionis  eius emergimur, non reuersuri ad corruptionem, sicut neque est reuersus ad mortem. Quod etsi postea quisque preuentus fuerit in aliquo peccato, non iam lauacri beneficio, sed penitentie  expiatur, que in similitudine fontis peccata mortificat.

[1Kb] 7. Perfectis autem etate baptismum uel ad purgationem originalis noxe, uel ad abolitionem actualis peccati proficere credimus; paruulis autem, ut ab originali peccato abluantur, quod ab Adam per primam natiuitatem traxerunt. Qui si priusquam regenerentur transierint, procul dubio a regno Christi alieni sunt, ipso Saluatore testante: Nisi quis renatus fuerit ex aqua, et Spiritu sancto, non intrabit in regnum Dei ; quique iidem paruuli, alio profitente, baptizantur, quia adhuc loqui uel credere nesciunt, sicut etiam egri, muti, uel surdi, quorum uice alius profitetur, ut pro eis respondeat, dum baptizantur.

 [1Kb] 8. Quamuis autem per regenerationem pereat originale peccatum, pena tamen mortis, que per preuaricationem mandati introiuit, manet et in eos quos a reatu originis purgat baptisma Saluatoris. Et hoc proinde, ut homo nouerit, pro future beatitudinis spe regenerationem consequi, non ut a pena temporalis mortis possit absolui. Illud uero, quod nec priuatis nec clericis baptizare liceat, nisi tantum sacerdotibus, in Euangelio legimus sanctis apostolis tantum permissum, Iesu post resurrectionem dicente: 468 Sicut misit me pater, et ego mitto uos . Et hoc cum dixisset, inspirauit, et ait: Accipite Spiritum sanctum: quorum remiseritis peccata, remittuntur eis; et quorum retinueritis, retenta erunt. Et in alio loco: Ite, docete omnes gentes, baptizantes  eos in nomine Patris, et Filii, et Spiritus sancti .

[1Kb] 9. Unde constat baptisma solis sacerdotibus esse tractandum, eiusque ministerium nec ipsis diaconibus explere est licitum absque episcopo, uel presbytero, nisi his procul absentibus, ultima languoris cogat necessitas: quod etiam et laicis fidelibus plerumque permittitur, ne quisquam sine remedio salutari de seculo euocetur. Heretici autem, si tamen in Patris, et Filii, et Spiritus sancti attestatione docentur baptisma suscepisse, non iterum baptizandi, sed solo chrismate et manus impositione purgandi sunt. Baptismus enim non est hominis, sed Christi; ideoque nichil interest hereticus, an fidelis baptizet.

[1Kb] 10. Quod sacramentum tam sanctum est, ut nec  homicida ministrante polluatur. Habet quidem hereticus baptismum Christi, sed quia extra unitatem fidei est, nichil ei prodest. At ubi ingressus fuerit, statim baptisma, quod habuerat foris ad perniciem,  incipit illi iam prodesse ad salutem. Quod enim accipit, approbo: sed quia foris accepit, improbo. Dum autem uenerit, non mutatur, sed agnoscitur; character est enim regis mei: non ero sacrilegus, si corrigo desertorem, et non muto characterem.



CAPUT XXuI. De chrismate.

[1Kb] 1. Chrismatis unguentum Moyses primum in Exodo, iubente Domino, et composuit, et confecit, quo primi Aaron et filii eius in testimonium sacerdotii et sanctitatis peruncti sunt . Deinde quoque et reges eodem chrismate sacrabantur, unde et christi 469 nuncupabantur, sicut scriptum est: Nolite tangere christos meos , eratque eo tempore tantum in regibus et sacerdotibus  mystica unctio, qua Christus figurabatur; unde et ipsum nomen a chrismate dicitur.

2. Sed postquam Dominus noster uerus rex et sacerdos eternus a Deo Patre celesti ac mystico unguento est delibutus, iam non solum pontifices et reges, sed omnis Ecclesia unctione chrismatis consecratur, pro eo quod membrum est eterni regis et sacerdotis. Ergo quia genus sacerdotale et regale  sumus, ideo post lauacrum ungimus, ut Christi nomine censeamur .



CAPUT XXuII. De manuum impositione, uel confirmatione.

[6Kb] 1. Sed quoniam post baptismum per episcopos datur Spiritus sanctus cum manuum impositione, hoc in Actibus apostolorum apostolos fecisse meminimus. Sic enim dicitur: »Factum est, dum Apollo esset Corinthi, ut Paulus, peragratis superioribus partibus 470 ueniret Ephesum, ibique cum inuenisset quosdam discipulos, dixit ad illos: Si Spiritum sanctum accepistis credentes? At illi dixerunt ad eum: Sed neque si Spiritus sanctus est, audiuimus. Dixitque eis: In quo ergo baptizati estis? At  illi dixerunt: In Ioannis baptismate. Ait autem Paulus: Ioannes baptizauit baptismo penitentie plebem, dicens in eum qui uenturus esset post ipsum ut crederent, hoc est, in Iesum Christum. Quod cum audissent, baptizati sunt 471 in nomine Domini Iesu, et cum imposuisset illis manum Paulus, uenit Spiritus sanctus super illos, loquebanturque linguis, et prophetabant .

 2. Item in alio loco: »Cum audissent autem, qui erant Ierosolymis apostoli, quod accepit Samaria uerbum Dei, miserunt ad illos Petrum, et Ioannem. Qui cum uenissent, orauerunt pro eis, ut acciperent Spiritum sanctum, nondum enim in ullum eorum descenderat, sed tantum baptizati erant in nomine Domini Iesu Christi. Tunc imponebant illis manus, et accipiebant Spiritum sanctum.«

[1Kb] 3. Spiritum autem sanctum accipere possumus, dare non possumus, sed, ut detur, Dominum inuocamus. Hoc autem a quo potissimum fiat, quemadmodum papa sanctus Innocentius scripserit, subiiciam; dicit enim, non ab alio quam ab episcopo fieri licere, nam presbyteri, licet sint sacerdotes, pontificatus tamen apicem non habent.

 4. Hoc autem solis pontificibus deberi, ut uel consignent, uel ut Paracletum Spiritum tradant, quod non solum consuetudo ecclesiastica demonstrat, uerum et superior illa lectio Actuum apostolorum, que asserit et Petrum et Ioannem esse directos, qui iam baptizatis traderent Spiritum sanctum . Nam presbyteris, seu extra episcopum, siue presente episcopo, cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum Paracletum.

[1Kb] 5. Hec sunt pauca ex multis que probabilium uirorum nouimus percepisse doctrinis, quorumque eloquia proinde quibusdam in locis a nobis interiecta esse noscuntur, ut sermo noster paternis sententiis  firmaretur. Ora pro me.





SANCTI ISIDORI HISPALENSIS EPISCOPI SYNONYMA DE LAMENTATIONE ANIMAE PECCATRICIS. *



Prologus prior.

472 [4Kb] 1. In subsequenti hoc libro, qui nuncupatur Synonyma, id est, multa uerba in unam significationem ceuntia, sancte recordationis Isidorus, archiepiscopus Hispalensis, introducit personam hominis, lamentantis in erumnis presentis seculi, seque deflentis pene usque ad desperationis defluxum, cui mirabili concursu ratio obuians, leni hunc moderamine consolatur, atque a lapsu desperationis ad spem 473 uenie reformat, et quemadmodum tergiuersantis mundi lapsum euitet, formulamque uite spiritualis arripiat, mirabiliter docet.

 2. Deinde usque ad contemplationis ascensum summopere eum prouehens, usque in arcem perfectiouis adducit. Is denique in perfectum uirum perductus, eidem rationi debitas grates exsoluit. In quo quidem opere quisquis intenta mente lector nititur pergere, sine dubio reperiet quo pacto caueat uitia, quomodo defleat peccata commissa, et qualiter per lamenta penitentie reparatus, ad fructum sancte operationis accedat, ut non cum mundi concupiscentiis pereat, sed eternis premiis remuneratus uiuat cum Christo Domino nostro, qui cum Patre et Spiritu sancto uiuit, et regnat Deus in secula seculorum. Amen.



Prologus alter. Isidorus lectori salutem.

[1Kb] 3. uenit nuper ad manus meas quedam schedula, quam Synonyma dicunt; cuius formula persuasit animo quoddam lamentum mihi, uel miseris condere. Imitatus profecto non eius operis eloquium, sed meum uolum.

474 [4Kb] 4. Quisquis ergo ille es, libenter id perlege, et dum aduersitatibus mundi tangeris, te ipsum censorio iudicio discute, et statim agnosces quia quascunque afflictiones pateris in hoc seculo, retributione tibi iustissima inferuntur. Duorum autem persone hic inducuntur, deflentis hominis, et admonentis rationis.



LIBER PRIMUS.

 [1Kb] 5. Anima mea in angustiis est, spiritus meus  estuat, cor meum 475 fluctuat, angustia animi  possidet me. Angustia animi affligit me, circumdatus sum omnibus malis, circumseptus erumnis, circumclusus aduersis, obsitus miseriis, opertus infelicitate, oppressus angustiis, non reperio uspiam tanti mali perfugium, tanti doloris non inuenio argumentum, euadende calamitatis indicia non comprehendo, minuendi doloris argumenta non colligo, effugiendi funeris uestigia non inuenio, ubique me infelicitas mea persequitur, domi forisque mea calamitas me non deserit.

[1Kb] 6. Ubicunque fugio, mala mea me insequuntur; ubicunque me conuertero, malorum meorum me umbra comitatur; uelut umbram corporis, sic mala mea fugere non possum. Ego ille homo ignoti nominis, homo obscure opinionis, homo infimi generis,  cognitus per me tantum, cognitus tantum mihi; nulli unquam malum feci, nulli calumniatus sum, nulli aduersus exstiti; nulli molestiam intuli, nulli inquietus fui, sine ulla querela apud homines uixi; uitam meam omnes ledere nituntur, omnes contra me frendent atque insaniunt, conserta manu in me pericula ingerunt, ad exitium me pertrahunt, ad periculum me adducunt, ad discrimen uocant meam salutem.

[1Kb] 7. Nullus mihi protectionem prebet, nullus defensionem adhibet, nullus adminiculum tribuit, nullus malis meis succurrit, desertus sum ab omnibus hominibus; quicunque me aspiciunt, aut fugiunt, aut fortasse me persequuntur, intuentur me quasi infelicem, et nescio que loquuntur mihi in dolo uerbis pacificis; occultam malitiam blandis sermonibus ornant, et  aliud ore promunt, aliud corde uolutant. Opere destruunt quod ore promittunt, sub pietatis habitu animo uenenato incedunt. uelant malitiam fuco bonitatis, calliditatem simplicitate occultant, amicitiam dolo simulant, ostendunt uultu quod in corde non gestant. Cui credas? cui fidem habeas? quem proximum sentias? ubi iam fides? periit fides, 476 ablata est fides, nusquam tuta fides. Si legitimum nichil est, si ueritas iudicii nulla est, si equitas abiicitur, si ius non creditur, si iustitia cunctis negatur, pereunt leges, auaritia iudicante.

[1Kb] 8. Creuit auaritia, periit lex cupiditatis amore, iura nichil ualent, premia et dona legibus uires tulerunt. Ubique pecunia uincit, ubique iudicium uenale est; nullus legibus metus, nullus iudicii timor. Impunita  manet male uiuendi licentia, nemo peccantibus contradicit, nec scelus ulciscitur quisquam. Omne crimen inultum manet, iniqui salui fiunt, innocentes pereunt, boni indigent, improbi abundant, scelerati potentes sunt.

[1Kb] 9. Iusti egent, iniqui honorantur, iusti despiciuntur, iniqui letantur, iusti in merore et luctu sunt. Impius preualet aduersus iustum, damnant mali bonos, honoratur iniquus pro iusto, iustus damnatur pro impio, innocentes pro nocentibus pereunt, nulla re impediente.

[102Kb] 10. Nulla causa, nulla criminatione, nulla malitia crimen mihi obiiciunt, crimen mihi impingunt, criminis nodos contra me nectunt. Criminis et suspicionis  locum in me conuertunt. In crimen me periculumque deducunt, obiiciunt mihi crimen, cuius non habeo conscientiam. Nihil exploratum est, nichil patefactum est, nichil inuestigatum est, nichil repertum est, non tamen quiescunt aduersum me mala confingere, non quiescunt falsa testimonia preparare, non desinunt accusatores obiicere, iudices non sinunt conscribere.

477 11. Testium et iudicum falsa et crudeli sententia iudicor. Testium falsa sententia ad necem innocens ducor. Ex eodem concilio testes, ex eodem iudices, ex eodem cetu accusatores. Improbos iudices opponunt, falsos testes obiiciunt, in quorum testimonio confidentia est. Nemo ab illis dissentit, nemo discordat, nemo consilium eorum repudiat. Cui dicam? cui credam?  cui loquar? quem adeam? a quo consilium petam? in quo animum meum ponam? quem potissimum queram?

12. Omnibus odiosus sum, omnium caritate desertus sum, proiiciunt me omnes a se, abominatione me omnes abominantur, exhorrescunt me omnes, repudiant omnes, abdicationem intendunt: uolo ad eos confugere, sed minantur; cupio eorum deprecari uestigia, sed fugiunt, aduersantur et odiunt; supplicando propitios eos habere uolo, illi autem magis molesti sunt; interdum adiungunt se ficta caritate, non ad consolationem, sed ad tentationem; loquuntur simulate, et si tacent, non est simplex silentium; querunt quod accusent, querunt quid audiant, querunt quid prodant, explorant unde decipiant.

 [1Kb] 13. Ego autem, reclinato capite, humiliato uultu, deposita facie, sileo, taceo, in incepto persisto silentio, ori meo custodiam posui, ori meo signaculum dedi, uocem a sermone repressi, linguam a locutione retraxi; etiam de bono interrogatus taceo, malui enim reticere improbis quam respondere. Illi autem non quiescunt, illi amplius seuiunt; percussum amplius persequuntur, magis magisque irruunt super me, obstrepunt super me clamoribus, iactant in me petulanter conuicia uoce, habitu, strepitu.

14. Super me prosiliunt, uoce aperta contumelias et opprobria super me iactant, et, ab alio prouocati, in me omnes concitantur, ad me omnes arma conuertunt: omnes in me seuiunt, omnes in exitium meum intendunt, omnes in mortem meam manus  suas preparant. In tanto igitur metu, in tanto pauore, in tanta formidine contabui miser, pallui miser, exsanguis effectus sum, 478 emarcuit cor meum, pauore estuo, formidinis metu tabesco, timor et tremor animam meam quassauerunt.

[1Kb] 15. Sic exsilio trusus sum, sic exsilio damnatus sum, sic exsilii penam lugeo, sic exsilii damnationem gemo, uinculo seruitutis addictus, conditionis pondere pressus, seruili opere mancipatus, in algore, in niue, in frigore, in tempestatibus tetris, in omni labore, in omni periculo positus. Post damna bonorum, post amissionem omnium rerum, inops et pauper effectus sum, egeo, mendico infelix, publice posco eleemosynam, egenti nemo manum porrigit, indigenti nullus succurrit, apud nullum miseratione  dignus sum, omni misericordia desolatus sum, qui misereatur non est.

[1Kb] 16. Omnes mendicantem spernunt, esurientem nec micis suis reficiunt, in os sitientis nullus distillat guttam refrigerii, nullus prebet mihi uel modicum unde rorem, effectus sum enim cunctis abominabilis. Quicunque me intuentur, omnes ut ulcerosum contemnunt, ut fetentem exspuunt, ut leprosum tangere horrent. Iacet caro astricta ferro, iacet pressa catenis, iacet ligata uinculis, iacet uincta compedibus, non desunt tormenta, non desunt cruciamenta, non desunt mihi supplicia, quotidie crudescit in me seuitia.

[1Kb] 17. Corporis mei carnifices nouis me cruciatibus lacerant, inaudito genere penarum uiscera mea et  membra mea dilaniant, quidquid possunt super me  crudele excogitant, non perimor nuda morte, mille penis extortus, mille subactus tormentis, mille laceratus suppliciis. Caro mea plagis secta computruit, semiusta latera saniem effundunt, lacerata membra putredine diffluunt, cum fletibus sanguis manat, cum lacrymis cruor stillat; nec est solus fletus lacrymarum, sed uulnerum.

[1Kb] 18. Consumptus sum dolore miser, in dolore et animus, et corpus deficit: mens iam uicta est, anima dolore preclusa est, 479 multa intolerabilia sensi, multa acerba sustinui, multa grauia pertuli; tam graue et crudele uulnus nunquam excepi, inopinato uulnere oppressus sum momentaneo interitu percussus sum, improuisa me in tantum malum calamitas uite coniecit. Ignorantem me oppressit subita calamitas,  repentini interitus, casusque me subruerunt.

[1Kb] 19. Cur infelix natus sum? cur in hanc miseram uitam proiectus sum? ut quid miser hanc lucem uidi? ut quid misero huius uite ortus occurrit? Utinam uelocius egrederer a seculo quam sum ingressus, quacunque iam ratione recederem? sed heu! miseris exspectata mors tarde uenit. Cupienti mori iam liceat occumbere. uiuendi enim mihi tedium est, moriendi uotum, sola mihi mors placet. O mors, quam dulcis es miseris! o mors, quam suauis es amare uiuentibus! quam iucunda es, o mors, tristibus atque merentibus!

[1Kb] 20. Accedat ergo ad uite magnum malum mortis grande solatium, sit uite terminus finis tantorum malorum, det finem miserie requies sepulture, et  si non uita, saltem uel mors misereri incipiat. Mors malorum omnium finem imponit, mors calamitati terminum prebet, omnem calamitatem mors adimit.

[1Kb] 21. Certe uel mors subuenit miseris, melius est bene mori quam male uiuere; melius est non esse quam infeliciter esse; ad comparationem miseriarum mearum feliciores sunt mortui quam uiuentes; parcite dolori meo, queso: merori meo, queso, ignoscite; angustie mee ueniam date, indulgete meis doloribus, in tanto dolore contra me commoueri nolite; percussionem enim meam plango, calamitatem meam deploro, familiarem cladem miserie mee lugeo, plura enim ministrat dolor; non ualeo consolari miser, impatiens enim est dolor meus, infinitus est meror meus. Nullatenus linitur uulnus meum, nullus  lacrymis modus est, nullus dolorum finis est, iam  nulla fiducia est animi, iam ferre non potest animus, iam uictus miseriis concidit animus.

480 [1Kb] 22. O homo, quid tantum diffidis animo? cur adeo mente debilitaris? cur spem atque fiduciam omnem amittis? cur animo tantum diffunderis? quare tanta pusillanimitate deiiceris? quare in aduersis adeo frangeris? Omitte tristitiam, desine tristis esse, tristitiam repelle a te, mestitie noli succumbere, noli te multum dare mestitie, repelle a corde tuo dolorem, ab animo exclude dolorem, inhibe doloris impetum, non perseueres in dolore, uince animi dolorem, supera mentis dolorem.

23. Qualiter? quo pacto? quomodo? quemadmodum? qua ratione? qua arte? quo consilio? quo ingenio?

 [1Kb] 24. Omni ope, omni ui, omni ingenio, omni uirtute, omni arte, omni ratione, omni consilio, omni instantia sume luctamen contra corporales molestias; esto in cunctis casibus firmus, patienter tolera omnia, omnia aduersa equo animo tolera. Noli singularem tuam conditionem attendere, non est tua a te sola pensanda acerbitas, non est sola tua a te consideranda calamitas; respice similes aliorum casus, intende miserias eorum quibus acerbe aliquid accidit; dum tibi aliena pericula memoras, mitius tua portas; aliorum enim exempla dolorem releuant, alienis malis facilius consolatur homo.

[1Kb] 25. Quid incusas acerbissima tua decreta? quid causas tui periculi tantum luges? non sunt noua tua supplicia, habes exempla calamitatis. Quanti tales  casus, quanti talia pericula pertulerunt? Patienter ab uno ferendum est quod multis accidit tolerabile. Pena huius uite breuis est, et qui affligit et qui affligitur, mortalis est. Tribulatio huius temporis finem habet.

[1Kb] 26. Transeunt omnia seculi huius, nec permanent; omne quod uenit stare non potest. Nihil est tandiu, nichil tam longum, quod non breui finiatur, omnia sub celo finem suum habent; impossibile est ut homo sis, ut non gustes angustias: dolor, et tristitia omnibus communia sunt, omnia in hoc seculo euentu simili sustinemus. Nemo in perpetuum expers mali est, nemo est qui in 481 hoc seculo non doleat, nullus est qui in hac uita positus non suspiret: uita ista lacrymis plena est, uita ista a fletibus inchoat;  qui nascitur a fletu incipit uiuere, flentes proiicimur in hanc miseram uitam, ipse ortus sequentium dolorum est gemitus.

[1Kb] 27. Interpone ergo tibi rationem, particeps esto  rationis, preualeat tibi ratio, tempera animum ratione, animam ratio confirmat, uim tanti meroris reprimat ratio; confirmato animo, nullum periculum pertimescis. Oportet nos per multas tribulationes intrare in regnum Dei . Non sunt condigne passiones huius temporis ad futuram gloriam, que reuelabitur in nobis ; quod in presenti est, momentaneum est, et leues tribulationes in nobis: quod eternum est, supra modum est, pondus excellens glorie; utilis est tribulatio, utiles sunt huius uite pressure.

28. Malorum prauitas non te occidit, sed erudit; prauorum aduersitas non te deiicit, sed extollit; humana tentatio arguit te, non interficit; quantum enim in hoc seculo frangimur, tantum in perpetuo seculo  solidamur; quantum in presenti affligimur, tantum in futuro gaudebimus. Si hic flagellis atterimur, purgati in iudicio inueniemur. Semper Deus hic uulnerat quos ad salutem perpetuam preparat. In fornace probatur aurum, tu, ut sorde careas, tribulationis camino purgaris, ut prior appareas, persecutionis igne conflaris, ut omnium peccatorum sorde purgeris, ad probationem sunt ista omnia que sustines.

29. Non igitur murmures, non blasphemes, non dicas: Quare sustineo mala? cur affligor? ut quid mala patior? sed magis dic: Peccaui, ut eram dignus recipio. Aequalem uindictam peccati mei non sentio, minus percussum me quam merebar agnosco, iuxta modum criminis minor est retributio ultionis, secundum meritum peccatorum dispar est causa penarum,  non sunt tanta supplicia quanta exstiterunt peccata. Qui enim in flagellis murmurat, Deum 482 contra se plus irritat, furorem Dei amplius prouocat, iram Dei indignantis plus sibi exaggerat.

[1Kb] 30. Qui uero aduersa patienter tolerat, Deum citius placat. Si enim uis purgari, in pena te accusa, et Dei iustitiam lauda; ad purgationem tuam proficit, si ea que pateris ad iustitiam Dei retuleris, si pro irrogata iniuria humilis Deum glorificaueris. Corripit enim te Deus flagello pie castigationis, exercet in te disciplinam, et qui parcendo te ad se reuocabat, feriendo clamat, ut redeas. Cogita, o homo, quoslibet mundi cruciatus, intende animo quascunque seculi penas, quoscunque tormentorum dolores, quascunque dolorum acerbitates; compara hoc totum gehenne et leue est  omne quod pateris; si times, illas penas time; iste temporales sunt, ille eterne; iste finem habent, ille perpetue sunt; in istis moriendo tormenta recedunt, in illis moriendo eternus dolor succedit.

 31. Si enim conuersus fueris, emendatio est quod pateris; conuersum namque flagella a peccatis absoluunt, conuerso instantes plage proficiunt ad purgationem. Qui enim hic castigatus corrigitur, illic liberatur; qui uero nec sub flagello corriguntur, et temporali pena, et eterna damnantur, et in hoc prius iudicantur seculo, et illic denuo in futuro. His duplex damnatio est, gemina his percussio est, quia et hic habent initium tormentorum, et illic perfectionem penarum. uide quia manus Dei te tradidit ad penam.

[1Kb] 32. Scito autem, o homo, nullum tibi aduersari potuisse, nisi Deus potestatem dedisset; nec habuisset in te potestatem aduersarius, nisi permitteret Deus, uniuersa que tibi accidunt absque Dei non ueniunt uoluntate, iniquorum potestas super  te ex Dei datur licentia. Omnes qui tibi aduersantur Dei consilio faciunt, manus Dei te ad penam tradidit, indignatio Dei te affligere iussit. Ipse iratus iussit te omnia mala experiri, nam et quod infirmaris, quod carnis morbis afficeris, quod corporis debilitatibus frangeris, quod languorum stimulis cruciaris, quod passionibus animi quateris, 483 quod mentis angustia torqueris, quod grassante impugnationis spiritu agitaris, et hoc ipsum tibi pro peccato tuo diuina iustitia irrogat, et ipsum pro culpa tibi diuini iudicii infertur sententia.

33. Omnis enim aduersitas rerum delictorum tuorum meritis excitatur, tua contra te dimicant arma, sagittis tuis confoderis, telis tuis uulneraris; per que enim peccasti, per hec et torqueris .  Secutus es carnem, flagellaris in carne, in ipsa gemis in qua peccasti, in ipsa cruciaris in qua deliquisti, ipsa tibi est censura supplicii, que fuit causa peccati; unde corruisti ad uitia, inde luges tormenta.

34. O homo, discute conscientiam tuam, intende mentem tuam, examina te, loquatur tibi cor tuum, considera meritum tuum; iuste argueris, iuste flagellaris, iusto iudicio iudicaris, procella iusta te conterit, iustitie pena te premit, nichil enim bonum agis, nichil rectum, nichil equum, nichil iustum, nichil sanctum, nichil in te sanctitatis est, nichil pudoris, nulla memoria dignitatis, nichil Deo dignum.

[1Kb] 35. Quotidie peccas, quotidie laberis, quotidie preceps in deterius uadis: elatio tua non recedit, superbia tua non deponitur, tumor et iactantia non  cohibentur, rapit te quoque furor, inflammat ira, clamor excitat, commouet indignatio, paratus semper ad iram supra modum irasceris, super mensuram animi furore moueris, zelare bonis solitus, inuidere melioribus  solitus, alienis uirtutibus semper inuidus, alienis felicitatibus semper emulus.

[1Kb] 36. Quem non lacerasti? cui unquam non detraxisti? cuius non obruisti uitam? cui non iactasti infamiam? fallax, inconstans, infidus, auarus, tenax, sterilis, inhumanus, infructuosus; non est in te ulla misericordia, cecidisti in concupiscentiis seculi, et defluxisti in cupiditatibus mundi; flagras in terreno amore; congeris res perituras, nescit satiari cupiditatis tue sitis; nouis te 484 quotidie peccatis inuoluis, nouis facinoribus uetera auges, non diluis scelus, sed dilatas, nec satias unquam flammam libidinose concupiscentie.

37. O te infelicem, non te pudet per multas aspergi libidines; corruptor libidinose, luxuriose adulter, sic  in libidines perduras? sic in flagitio perseueras? sic in luxuria permanes? sic in carnali amore persistis? Heu! quandiu, quousque errabis? quem ad finem te effrenata trahet luxuria? iam tandem peccare quiesce, iam tandem desine a scelere, aliquando mores malos commuta in melius.

[1Kb] 38. Cur in peccati sordibus manes? cur in uoluntate peccandi persistis? noli diu errare miser, de malo iam mutare in melius: pone peccato finem, pone legem nequitie, habeat culpa modum, habeat iniquitas terminum; delictorum tuorum considera magnitudinem; culpas tuas saltem uerberatus agnoscito.

39. Heu me! heu infelicem me! heu miserum me! nesciebam quod pro mea iniquitate percutior, ignorabam  quod pro meo merito iudicor; quod istum iudicium de mea sit iniustitia, tu mihi manifestasti, tu mihi indicasti, tu mihi notum fecisti, per te cognoui; quod nesciebam, iam pro certo scio, iam certum habeo; iam me non latet, manifestum est mihi satis, satis mihi est cognitum, perpensum mihi est satis, iam exploratum est mihi, occultum mihi iam non est, iam mihi non est ambiguum, iam mihi non est absconditum.

40. Inde est, homo, inde omnis ista calamitas, inde ista acerbitas, inde est ista crux, inde est ista pena, inde ista erumna; tibi note sunt cause, non ex aliquo casu, non ex quolibet euentu, non ex quolibet fortuitu, iste languor proprie culpe est, ista egritudo proprie iniquitatis est. An aliud tibi uidetur? an aliter  putas? an aliter existimas? an aliter sentis? an aliter contueris? an aliud iudicas? an aliud deputas?

[1Kb] 41. Nihil sane, nichil prorsus, nichil penitus, nichil omnino, nichil 485 habeo, quod contradicam: cedo  ueritati, negare non possum, fateor esse uerum; quis hoc dubitat? quis istud ambigit? quis istud negat?

[1Kb] 42. Si ita est, si ita existimas, si certum habes, si perpensum est, si exploratum est, aufer a te iam uitium, a uitio et peccato te retrahe; fuge iam uite maculam, fuge uitii cultum, crimen remoue a te; a uanitatis te malo cerce; fuge turpitudinem uite, puritatem uite tene; ueteres maculas ablue.

[1Kb] 43. Bene dicis, bene doces, bene instruis, bene admones, bene persuades, bene instituis; et ego optabam a peccati nexu resolui, cupiebam a consuetudine mala retrahi, desiderabam a uitio et peccato recedere, querebam usum nequissimum superare. Sed heu! difficile est prauam consuetudinem uincere,  prauus usus uix aboletur, assidua consuetudo in naturam conuertitur, assiduo usu in naturam mutatur uitium, animus sceleribus astrictus diuelli ab eis uix potest; tanta sunt in me uitia, ut uix euelli possint, uix credo peccata mea ullo spatio temporis exolescere.

[1Kb] 44. Ultro me miserum antea uitiaui, spontaneo me dudum studio pollui, proprio me prius arbitrio perdidi, propria uoluntate me maculaui. Bonus eram, sponte mea ad peccatum dilapsus sum; liber eram, sponte mea factus sum debitor mortis. Infelix ego, peccatum sponte mihi primus ipse paraui, ego prius occasionem peccandi amplexus sum, nunc peccati usu astrictus detineor, mala consuetudo me sibi grauiter implicauit, usus peccandi necessitatis uinculis  me astrinxit; a delicto discedere uolo, nec ualeo.

45. Quare a lapsu resurgere, et non ualeo usui repugnare. Trahor boni amore, retrahor male consuetudinis lege. Longa consuetudo in me ius sibi et legem fecit, longus peccandi usus me superatum obtinuit. Peccata mea consuetudine duruerunt. uolo agere bonum, sed desideria consueta non permittunt. Consuetudine peccandi, quando nescio, sic delinquo; peccati usu, quando non opto, incurro; repugnante carnali consuetudine implere bona non ualeo, prauo usui contraire nitor, sed carnis desiderio aggrauor; ad iustitiam me amor erigit, sed ad peccatum consuetudo constringit.

486 [1Kb] 46. Relucta contra malam consuetudinem,  contra consuetudinem peccandi tota uirtute repugna; uince usum carnalem etiam cum dolore; perniciosam consuetudinem uince, quamuis cum difficultate, quamuis cum dolore usui malo resiste. Propone tibi aduersus presentis carnis ardores futuri supplicii ignem, superet estum libidinis recordatio eterni incendii,  memoria ardoris gehenne ardorem excludat luxurie.

[1Kb] 47. Fornicationis penam metus grauioris supplicii uincat, fortior dolor dolorem minorem exsuperet. Patienter leuiora portabis, si grauiora fueris recordatus. uersetur ante oculos tuos imago futuri iudicii, preuide que postmodum eris passurus. Futuram Dei sententiam cogita, futura Dei iudicia super te formida terreat te gehenne metus, terreat te futuri iudicii sententia, reuocet te penarum terror a culpa.

[1Kb] 48. uite tue terminum quotidie intuere, omni hora habeto mortem pre oculis, ante oculos tuos tenebrarum semper uersetur aduentus. De morte tua quotidie cogita, finem uite tue semper considera, recole semper diem mortis incertum; esto sollicitus, ne  subito rapiaris: quotidie dies ultimus appropinquat, uitam nostram quotidie dies aufert, quotidie ad finem tendimus, quotidie uiam uite transimus, ad mortem quotidie properamus, ad uite terminum quotidie tendimus, momentis decurrentibus ad finem deducimur.

[1Kb] 49. Nescimus quid nobis hodie contingat, nescimus quando extremum uite tempus adueniat. Ignoramus si hac nocte animam nostram conditio mortis reposcat. Finis noster nobis absconditus est, uenturi exitus ignorantia nobis incerta est. Improuisus est mortis occursus, incertus est euentus et finis omnium. Dum nescimus, repente mors uenit; dum non existimamus, improuiso tollimur; dum ignoramus, repente subtrahimur. Timeamus ne dies illa, tanquam fur,  nos comprehendat , ne nos turbo diuini iudicii dum ignoramus diripiat, ne nos repentinus interitus auferat, ne ignorantes subito calamitas comprehendat.

487 [1Kb] 50. Spiritus, qui ad peccandum succendit, peccantem sepe subito rapit; qui uiuentes inflammat, morientes subito deuorat; qui inflectit ad uitia, pertrahit subito ad tormenta. Quantos ad penam mortis improuisa calamitas strauit? quantos improuisus exitus rapuit? quanti subito subtracti deficiunt? quanti, dum mori non existimant, auferuntur? quanti ad mortem subito rapiuntur? quanti repente ad eterna supplicia deducuntur? Aspice ergo ex alieno tormento quod timeas. Respice in alieno exitio quod pauescas,  uita foueam, in quam uides coram te alium cecidisse, pericula aliena in te pertimesce. Alienos casus tua fac esse pericula; morientis uocatio tua sit emendatio; aliorum perditio tua sit cautio.

[1Kb] 51. Retrahat te a peccato impiorum interitus. Abstrahat te a culpa pereuntium pena, delinquentium  finis te corrigat, reproborum interitus te adducat ad penitentiam. Iniquorum pena ad tuam salutem proficiat; quod male fecisti dum potes emenda, dum potes a uitio et a peccato te reuoca, dum tempus est clama, dum datur spatium luge, dum est licentia penitere festina, dum potes plange; dum adhuc anima uersatur in corpore, dum adhuc uiuis, remedium tibi futurum acquire, priusquam te dies mortis preueniat, priusquam te profundum absorbeat, priusquam te infernus rapiat, ubi iam nullus est indulgentie locus, ubi nulla penitentie patet libertas, ubi nulla correctionis datur licentia, ubi nullus est ad confessionem recursus, ad ueniam nullus regressus.

[1Kb] 52. uerum dicis, uerum loqueris, narras mihi quod opportunum est; informas me quod magis mihi  expediat: nichil est melius, nichil gratius, nichil acceptius, nichil iucundius; nichil me magis delectat, nichil me magis gratificat. Id solum quero, ecce scio, noui, didici istud. Illud item quero, illud scire uolo, illud nosse maxime cupio, si est spes in confessione, si est fiducia, si est remissio, si est uenia, si est indulgentia, si est locus per penitentiam regredi ad iustitiam.

488 [1Kb] 53. Est plane, est utique, est prorsus, est procul dubio, est profecto. Confessio sanat, confessio iustificat, confessio peccati ueniam donat, omnis spes in confessione consistit, in confessione locus misericordie est. Certissime igitur crede, nullo modo hesites, nullo modo dubites, nullatenus de misericordia Dei desperes. Habeto spem in confessione, habeto  fiduciam. Non desperes remedium sanitatis; non desperes salutem, si ad meliora conuertaris. Qui enim ueniam de peccato desperat, plus se de desperatione quam de commisso scelere damnat.

[1Kb] 54. Desperatio auget peccatum, desperatio peior est omni peccato. Corrige igitur te, et indulgentie habeto spem. Depone iniustitiam, et spera uitam; depone iniquitatem, et spera salutem. Nulla tam grauis culpa est que non habeat ueniam; quamuis enim peccator sis, quamuis criminosus, quamuis sceleratus, quamuis infinitis criminibus nefandis oppressus, non denegatur tibi penitentie locus: facile penitentibus diuina clementia subuenit, per penitentiam indulgentia datur, per penitentiam delicta omnia absterguntur.

 [1Kb] 55. Heu miserum me! spem perdideram, fiduciam amiseram, diffideram animo, fractus fuerat animus,  in desperationem pene conciderat animus. Iam regressus sum ad spem, iam recepi fiduciam, spem indulgentie iam habeo, de pietate Dei spero, de bonitate Dei non dubito, habitabo in spe, erexit me ad spem pietas eius, dedit mihi spem uite in penitentia. Si Deus igitur respexerit, si in auxilium mihi accesserit, si ad implendum quod cupio adiuuerit, hoc facere decreui, hoc statui, defixum hoc in animo meo est, euelli hoc ab animo meo non potest.

[1Kb] 56. Deus tibi optata tribuat, Deus uotis tuis faueat, Deus uotorum tuorum te compotem faciat, Deus uoluntatem tuam in bono perficiat, Deus uota tua confirmet, Deus uotis tuis suffragetur, 489 Deus tibi quod optas concedat, Deus tibi ad uota tua accedere faciat, omnia Deo fauente agas; ergo age dum licet,  dum mors moratur. Si igitur cordi est, si in uoluntate est, si uoti est, si animi est, si desiderii est, ora, pete, obsecra, ne taceas, erumpe in uocem, clama fortiter, plange iniquitates tuas, mala scelerum tuorum deplora, que praue gessisti fletibus dilue; que illicite commisisti, lacrymis ablue: ploratu scelera dilui solent, mala que gessisti flendo commemora. Reatus tui dolorem plange, penam tuam flendo cognosce, lamenta penitentie te lauent, meroris tui unda te irriget, compellat te plangere fluuius lacrymarum.

[1Kb] 57. Heu mihi infelix anima! in tantis peccatis, in tantis criminibus, in tam multis iniquitatibus, quid primum plorem? quid primum plangam? quid lugeam prius? quas lacrymas sumam? non sufficit memoria  referre tantorum criminum gesta. Peccata quoque mea mihi sensum doloris tulerunt, hebetudine cordis coagulate sunt lacryme, obriguit animus, nullo merore compungitur.

58. Anima mea in stuporem conuersa est, insensata facta est anima mea. O lacryme, ubi uos subduxistis? ubi estis fontes lacrymarum? ubi es meroris unda? ubi estis lamenta? Redite, obsecro, lacryme, mouemini fontes lacrymarum, aspergite me fletibus, fluite super faciem meam, humectate maxillas meas, genas meas irrigate; date mihi planctum amarum, inter omnes enim ego grauius corrui, inter omnes deterius cecidi. Omnium impiorum penas scelere meo uici, tartarea tormenta uix malis meis sufficiunt.

 [1Kb] 59. Non est peccatum super peccatum meum, non est iniquitas super iniquitatem meam, nequiorem me cunctis peccatoribus penso. Comparatione mea  nullus iniquus est, iuste penas debite infelicitatis exsoluo, iuste tantis suppliciis conteror, ex meo peccato mala mihi omnia aduenerunt. Deus iuste me affligit, iusto iudicio rependitur factis meis congrua uicissitudo, minus tamen retribuitur mihi quam ipse deliqui, peccatorum meorum minor uicissitudo rependitur, plage mee culpa mea durior inuenitur, 490 leuior est peccato meo pena damnationis mee; grauius est quod admisi, leuius est quod tolero. Grauior est culpa quam feci, minor uindicta quam perfero. Penso malum quod gessi, non est tantum quod patior.

60. Leuior est plaga mea pondere peccatorum meorum. Aliud est prorsus, aliud, quod amplius me affligit, quod me magis contristat, quod me magis perturbat,  quod me magis terrificat, cui simile malum nullum est, cui incomparabilis omnis pena est, quod omnibus suppliciis antefertur, quod antecedit cuncta tormenta, quod exsuperat omnia mala.

[1Kb] 61. Heu anima! quid est quod multum metuis? quid est quod te magis corripit? quid est quod ad mestitiam te amplius impellit? quid amplius formidas? quid amplius pauescis? quid amplius metuis?

[1Kb] 62. Metuo diem iudicii, metuo diem tenebrarum, diem nebulosum, diem amarum, diem durum. Perpendo quidem malum quod tolero, sed amplius quod restat formido, lugeo, que in hac uita iam patior, sed post hanc ne grauiora patiar pertimesco. Sententiam licet iam tolerem in pena, tormenta tamen gehenne formido ex culpa. Iam presens pena me  laniat, sed futura magis conturbat. Grauia sunt que sustineo, grauiora que in perpetuum pertimesco; de presentibus quidem penis doleo, sed de futuris amplius ingemisco.

[1Kb] 63. Succurre mihi, Deus meus, antequam moriar, antequam mors me preueniat, antequam me tartara rapiant, antequam me flamma comburat, antequam me tenebre inuoluant. Subueni prius quam ad tormenta properem, priusquam gehenne ignibus deuorer, priusquam sine termino crucier, reus enim timore iudicii tui terreor, pauore peccati iram tuam formido, immanitate sceleris examen tuum trepidus conscientia metuo.

[1Kb] 64. Si enim iustus uix saluabitur, ego impius ubi ero? quid 491 faciam, dum uenerit tremendi formido  iudicii? cum examen iudicii uenerit, quid respondebo ? quid ero dicturus, cum ante tribunal Christi fuero presentatus? ue diem illum, quando peccaui!  ue diem illum, quando transgressus sum! ue diem illum, quando malum expertus sum! Utinam non illuxisset mihi! utinam non fuisset ortus super me! utinam super me non apparuisset! O dies detestanda! o dies abominanda! o dies penitus nec dicenda! que me in hoc seculum protulit, que mihi claustra partus aperuit, que ortus mei ostia reserauit. Dies illa a luce in tenebras permutetur, profunda illam caligo confundat, eterna illam cecitas obruat, amittat temporis statum, omni memoria exstinguatur, nullis digna seculis memoretur.

[1Kb] 65. Melius mihi fuerat non esse ortum, melius non fuisse genitum, melius non fuisse in hoc seculo procreatum, quam eternos perpeti cruciatus. Flete me, celum et terra; lugete me, omnes creature; plorate  me, omnia elementa; ingemiscite super me, uniuersum genus, et quo potestis uite sensu, super me lamentum effundite; peccaui enim crudeliter, lapsus sum fortiter, cecidi grauiter, corrui miserabiliter, nullum inuenitur peccatum cuius sordibus non sim coinquinatus. Nullus est morbus uitiorum a quo non contraxerim contagium, nulla sordium sentina exstitit que in me miserum non confluxerit.

[1Kb] 66. Probrosus, sceleratus, flagitiis cunctis obrutus, innumerabiliter frequentaui impudicitiam feditatis. Ut bene uiuerem ultro promisi, quod pollicitus sum nunquam seruaui. Semper ad peccatum meum redii, semper delicta mea iteraui, prioribus sceleribus semper deteriora coniunxi; nunquam in melius mores  mutaui, nunquam a malis factis recessi; plurimos etiam maculaui me perdens, plurimos prauis moribus ad iniquitatem conuerti, scelere meo multe anime perierunt, exemplis uite mee multi subuersi sunt, ego multis causa mali exstiti, per me multorum propositum maculatum est, per me nomen sanctitatis laceratum est.

492 [1Kb] 67. Orate pro me ad Dominum, omnes uiri sancti; obsecrate pro me, plebs omnis sanctorum implorate pro me, omnis chorus iustorum; si forte misereatur mihi Deus, si forte recipiat me, si forte deleat peccatum meum, si forte auferat iniquitatem meam, si misericordiam prestet mihi; iratus enim est super me nimis, compleuit furorem suum in me, effudit iram indignationis sue super me propter multitudinem  iniquitatis mee, quia creuerunt auersiones, quia multiplicate sunt preuaricationes mee. ue mihi! quia consumptus sum; ue mihi! quia defecit  anima mea, afflicta merore, contrita luctu, extenuata gemitu.

[1Kb] 68. Quis miserebitur tui, anima? quis consolabitur te? quis dabit lamentum pro te? magna est, siccut mare, contritio tua , afflictio tua sicut pelagus seuiens, dolor tuus quasi fluctus tumens; que tempestas non irruit super te? que procelle non acciderunt tibi? omnes molestiarum riui, omnes turbulentissime tempestates super tuum caput intonuerunt, plena es augustia et miseriis, plena es fluctibus, plena es tempestatibus anima.

[1Kb] 69. Ubi es, custos hominum? ubi es, Redemptor animarum? ubi es, pastor? cur spreuisti me? cur auertisti faciem tuam a me? ut quid longe factus es a me, consolator anime mee? Reuertere iam, Deus  meus, non me obliuiscaris in finem, non me in perpetuum deseras, non me ad perdendum in potestate demonum derelinquas. Licet offensa sit grauis, tu autem clemens, tu pius, tu multe miserationis, nullum relinquis, nullum spernis, nullum detestaris, nullum recusas a misericordia, sed ultro offers clementiam. Peccantes exspectas ut redeant.

[1Kb] 70. Quanti enim scelerati, quanti luxuriis dediti, quanti concupiscentiis seculi saginati, bonitate tua ad indulgentiam peruenerunt? Multis non merentibus gratis peccata donasti, ostende et in me clementiam tuam, pateat et mihi uenia, pateat indulgentia, 493 non abneges uni, quod plurimis es largitus. Scelera mea non defendo, peccata mea non excuso, displicet mihi quod feci, displicet quod peccaui. Offensam fateor,  errorem confiteor, culpam agnosco, uocem confessionis aperio. Suscipe, queso, clamorem confitentis; attende, Domine, uocem deprecantis. Audi uocem peccatoris clamantis.

[1Kb] 71. Peccaui, Deus, miserere mei; peccaui, Deus, propitiare mihi. Parce malis meis, ignosce peccatis meis, indulge sceleribus meis, deleat culpas meas gratia tua. Sana animam meam, quia peccaui tibi . Si enim iniquitates recordatus fueris, quis sustinebit ? Ad examen tuum nec iustitia iusti secura est. Quis enim iustus qui se audeat dicere sine peccato? quis presumat coram te aliquid de iustitia? nullus hominum absque peccato, nullus mundus a delicto, ecce inter sanctos nemo immaculatus. Ecce, qui seruierunt Deo, non fuerunt  stabiles, et in angelis reperta est prauitas . Astra immunda sunt coram te, celi non sunt mundi in conspectu tuo ; quanto magis ego abominabilis, et putredo, et filius hominis, uermis,  qui hausi quasi gurges peccatum, et bibi quasi aquas iniquitatem, qui commoror in puluere , qui habito in domo lutea, qui terrenum habeo fundamentum

[1Kb] 72. Memorare, Domine, que sit mea substantia , memento quia terra sum, memento quia puluis et cinis sum , operi manuum tuarum porrige dexteram . Consule infirme materie, succurre carnali fragilitati, infirme conditioni. Pateat regressus salutis, pateant tibi uulnera mea. Coram te est egritudo mea, tu uides quantum sauciatus sum, et languidus, medicinam qua saner tribue, medelam qua curer impende; refice infectum uitiis, reforma corruptum peccatis. Exstingue in me flammam concupiscentie. Iacula  ignita diaboli me ultra non penetrent, non exardescant in me ulterius.

[1Kb] 73. Tu enim scis tentationes quas porto. Tu scis fluctus quos patior. Tu nosti tempestates quas tolero, ubi lapsus sim, ubi defluxus sim, ubi infelix demersus sim, tu scis. Incurri enim negligens in ruinam. 494 Corrui incautus in turpitudinis foueam, decidi in cenum flagitiorum, descendi in profundum malorum miser; erue animam meam captiuam ab inferis, erue me de immanissimo abysso. Non me concludat profundum, non mihi deneget exitum.

[1Kb] 74. Ecce dies metuendus iam imminet, iam dies ultimus appropinquat, iam instat limes uite, nichil superest mihi preter tumulum, nichil superest preter sepulcrum ; parce mihi, antequam eam;  munda me ab iniquitate mea, antequam ab hac uita egrediar. Solue, priusquam moriar, peccatorum meorum uincula.

[1Kb] 75. Commotus ad lacrymas tuas, ad fletus tuos compunctus sum; lamentatio tua me resoluit, lamentatio tua lacrymas mihi exigit; lamentando ad lacrymas me cegisti, lamentando ad fletum me commouisti; ad lamentum tuum lacrymas fudi, ad planctum tuum in lacrymas resolutus sum. Deus tibi ueniam tribuat, Deus tibi culpas tuas parcendo ignoscat. Peccata tua Deus a te suspendat, peccata tua laxando dimittat, criminum tuorum maculas abluat, ab omni te mali labe detergat, liberet te ab imminenti peccato.

[1Kb] 76. Age itaque iam ut oportet, age ut decet, age ut  dignum est, age ut rectum est, age ut equum est Propone ut ulterius non pecces, ne ultra delinquas statue. Caue culpas tuas iterare, caue mala repetere, ad uitium ex quo te abscidisti non reuoces, quod  deliquisti non iteres, transacta mala non repetas. Post lapsum denuo non delinquas, non te polluas post lamentum, post penitentie luctum non redeas ad peccatum, non denuo committas deplorata delicta.

[1Kb] 77. Ne rursus facias quod iterum plangas, ne culpam pro qua ueniam postulas iterare presumas: inanis est penitentia quam sequens culpa coinquinat, uulnus iteratum tardius sanatur, frequenter peccans et lugens uix ueniam meretur. Nihil prosunt lamenta, si replicantur peccata. Nihil ualet ueniam a malis poscere, 495 et mala denuo iterare. Persiste ergo  in confessione, esto in penitentia fortiter confirmatus.

[1Kb] 78. uitam bonam quam cepisti tenere non desinas. Propositum uite bone conserua iugiter. Beatus eris, si permanseris; beatus, si perseueraueris; tunc erit perfectum opus tuum, si usque in finem duraueris. Salus perseuerantibus promittitur, premium perseuerantibus datur: Beati qui custodiunt iudicium, et faciunt iustitiam in omni tempore . Non est beatus qui bonum facit, sed qui incessabiliter facit. Qui enim perseuerauerit usque ad finem, hic saluus erit 



LIBER SECUNDUS.


 496 1. Queso te, anima, obsecro te, deprecor te, imploro te, ne quid ultra leuiter agas, ne quid inconsulte geras, ne temere aliquid facias, ne repetatur malum, ne renascatur peccatum, ne redeat iniquitas, ne recurrat malitia, ne denuo exoriatur nequitia, ne resumat iniustitia uires.

[1Kb] 2. Scito, homo, temetipsum; scito quis sis, scito cur ortus sis, quare natus sis, in quem usum genitus sis, quare sis factus, qua conditione sis editus, aut quare sis in hoc seculo procreatus; memento conditionis tue, nature tue ordinem serua. Esto quod factus es, qualem te Deus fecit, qualem te factor condidit, qualem te creator instituit.

[1Kb] 3. Serua rectam fidem, tene sinceram fidem, custodi intemeratam fidem, maneat in te recta fides. Sit in te  incorrupta confessionis fides, nulla te insipiens doctrina decipiat, nulla religio peruersa corrumpat, nulla prauitas a fidei soliditate auertat. Nihil temere de Christo loquaris, nichil de Deo prauum, nichil impium sentias, nichil peruerse sentiendo in dilectione eius offendas. Esto in fide iustus, habeto fidem rectam, conuersationem sanctam, quam inuocas fide, non abneges opere, ab omnibus que lex uetat abstine, omnia que Scriptura prohibet caue.

4. Non delinquas in opere, qui in fide perfectus es. Fidem turpiter uiuendo non polluas, fidei integritatem prauis moribus non corrumpas, nichil contra preceptum Dei facias; uiue in bono, nullo adiuncto malo, bonos mores nulla conuersatio mala coinquinet,  opera recta sinistra facta non maculent; non admisceas uirtutibus uitium, non adiungas bonis malum, malum mistum bonis contaminat plurima bona. Unum malum multa bona perdit. Qui in uno peccauerit, eum omnibus uitiis subiacere scito .

497 [2Kb] 5. Per unum enim peccatum multe iustitie pereunt. Per unum malum multa bona possunt subuerti. In id, quod delectatur corpus, animum non declines, carnali delectationi consensum non prebeas. Non des animam tuam in potestatem carnis, refrena mentem ab appetitu illius. Cor tuum quotidie discute, cor tuum quotidie examina, priuata examinatione occultorum tuorum latebras discute. A cogitatione noxia custodi animam tuam, mentem tuam  turpis cogitatio non subripiat; discerne cogitationes tuas, quid uites, quid facias; munda conscientiam tuam a peccato.

[1Kb] 6. Sit animus tuus ab omni pollutione purgatus. Sit mens tua pura, nulle ibi sordes resideant. Sic uitium absterge a te, ut nec animo quidpiam apud te remaneat. Scito te de cogitationibus iudicandum. Deus conscientias iudicat. Deus non solum carnem, sed et mentem examinat. Deus iudex et de cogitationibus iudicat animam. Quando titillat praua cogitatio, non consentias illi. Quando suggerit aliquid illicitum, non ibi teneas animum; primam peccati suggestionem contemne, non sinas eam in corde tuo manere. Quacunque hora uenerit, expelle illam;  ut apparuerit scorpio, contere eum. Caica serpentis caput, calca praue suggestionis initium.

[2Kb] 7. Culpam ibi emenda, ubi nascitur; in ipso initio cogitationi resiste, et euades cetera. Aduersus initium cogitationis decerta, et uinces; caput cogitationis exclude, et cetera superantur. Si expuleris cogitationem a corde, non prorumpit in opere. Si cogitationi non consenseris, operi cito resistes; quem delectatio non rapit, consensio sibi non subdit. Non enim potest corpus corrumpi, 498 nisi prius animus corruptus fuerit. Dum anima labitur, statim caro ad peccandum parata est. Anima enim carnem precedit in crimine, nichilque potest caro facere, nisi quod uoluerit animus; munda ergo a cogitatione animum, et caro non peccat; si enim uolueris, te omnino  superare non poterit.

8. Audi, anima, que loquor, ausculta que dico, attende que moneo; nulla iam immunditia polluaris, nulla libidine maculeris, ab omni te carnis corruptela suspende, ab omni carnis corruptione te subtrahe. Luxuria in te ultra non inualescat. Libido ultra non te deuincat. Custodi a fornicatione corpus tuum. Ne ulla unquam carnali cogitatione inquineris; fornicatione contaminari deterius omni peccato puta, omnibus peccatis fornicatio maior est.

9. Graue peccatum est fornicatio. Fornicatio uniuersa antecedit mala. Fornicatio grauior est morte; melius est mori quam fornicari, melius est mori quam libidine maculari, melius est animam effundere quam eam per incontinentiam perdere. Continentia hominem  Deo proximum reddit, continentia hominem Deo proximum facit, ubi manserit continentia, ibi et Deus permanet.

[1Kb] 10. Castitas hominem celo iungit, castitas hominem ad celum trahit. Castitati celi regnum promittitur. Castitas hereditatem 499 celi suppetere facit. Libido uero in infernum mergit hominem, libido ad tartara hominem mittit, ad penas tartari hominem libido perducit.

[1Kb] 11. Quod si adhuc carnis molestias sentis, si adhuc carnis stimulis tangeris, si adhuc libidinis  suggestione pulsaris, si animum tuum adhuc fornicationis titillat memoria, si adhuc caro te impugnat, si te adhuc luxuria tentat, si adhuc libido inuitat, memoriam mortis tibi obiice, diem exitus tui tibi propone, finem uite tue ante oculos adhibe; propone tibi futurum iudicium, propone tibi futura tormenta, propone tibi futura supplicia, propone tibi infernorum perpetuos ignes, propone tibi gehenne penas horribiles.

[1Kb] 12. Ora lacrymis indesinenter, ora iugiter, precare Deum diebus ac noctibus, sit sine cessatione oratio, sit frequens oratio, sint orationis arma assidua, oratio non deficiat, insiste orationi frequenter, incumbe orationi assidue, geme semper, et plange, surge in nocte ad precem, uigila et ora, pernocta in  oratione, et prece, incumbe nocturnis uigiliis. Ad modicum clausis oculis rursum ora, oratio frequens diaboli iacula submouet.

13. Oratio continua diaboli tela exsuperat. Hec prima uirtus aduersus tentationum incursus. Hec prima tela aduersus hostium tentamenta. Immundos spiritus precum expellit frequentia, immundos spiritus orationis euincit instantia. Demonia oratione uincuntur, oratione demonia superantur, omnibus malis preualet oratio.

[1Kb] 14. Adime quoque tibi saturitatem panis, parcimonia tuum corpus castiga, ieiuniis et abstinentie inserui, pallida ora gere, aridum porta corpus. Esuri et siti, abstine et aresce; non potes tentationes uincere, nisi ieiuniis erudiaris. Escis enim libido crescit,  ciborum saturitas carnis luxuriam suscitat, edacitatis uitio crescit carnis tentatio, saturitati libido semper adiuncta est, et contra 500 ieiunio libido restringitur, ieiunio luxuria superatur, sequestrata saturitate, non dominatur luxuria.

[1Kb] 15. Abstinentia enim carnem superat, abstinentia luxuriam frenat, libidinis impetum abstinentia frangit, libidinis uirtutem abstinentia soluit; sitis et fames carnis luxuriam interimunt, fames et sitis carnis lasciuiam superant. uino quoque multo grauatur mens. uinum uirus est in animo. uino luxuria excitatur.  uino fomes libidinis enutritur. uenis uino repletis, luxuria in membris pullulat; pocula quippe instrumenta luxurie sunt. Igni enim adiecto fomite magis crescit incendium; adiecta igni materia, plus augetur flamma.

[1Kb] 16. Oculi quoque prima tela libidinis; uisio prima concupiscentia mulieris, mens enim per oculos capitur. Aspectus namque amoris iacula mittit, concupiscentie libidinem nutrit aspectus; mentem illicit, animam titillat, cor uulnerat. Subtrahe igitur uisum, reprime oculos a petulantia, nec eos figas in specie carnis. Nullam attendas ad concupiscendum; nullam hoc animo inspicias, ut concupiscas; tolle occasionem peccandi, aufer materiam delinquendi.

17. Si uis esse a fornicatione tutus, esto corpore et  uisione discretus, corpore quippe seiunctus a peccati intentione discedis. Circa serpentem autem non eris diu illesus; ante ignem consistens, etsi ferreus sis, aliquando dissolueris; proximus periculo diu tutus non eris, per assiduitatem cito peccat homo.

[1Kb] 18. Sepe familiaritas implicuit multos. Sepe occasio peccandi uoluntatem facit. Sepe, quos uoluntas non potuit, assiduitas superauit. Otiositati deditum cito luxuria subripit. uacantem luxuria cito preoccupat. Grauius libido urit quem otiosum inuenerit. Cedit autem libido rebus, cedit operi, cedit industrie, et labori, libidinem quippe carnis sepe labor euincit, corpus enim labore fatigatum minus delectatur flagitio.

[1Kb] 19. Quapropter precaue otium, non diligas otium, non ducas in otio uitam, fatiga corpus laboribus,  exerce operis cuiuslibet studium, quere tibi opus utile, quo animi infigatur intentio, cum opere 501 uaca lectioni, uaca in lege Dei, uaca in meditatione Scripturarum; habeto in diuinis libris frequentiam, assiduitas legendi sit tibi, sit tibi frequens lectio, sit quotidiana legis meditatio. Lectio uite demit errorem, lectio a mundi subtrahit uanitate, lectione sensus et intellectio augetur; lectio docet quid caueas, lectio ostendit quo tendas. Multis proficis, cum legis, si tamen facias quod legis. [Figure: [Character] 1Kb] Iam etsi cetera bona placent, si et alia grata sunt, si in uoluntate sunt, si in uoto sunt, si in bonis cunctis animus est intentus, si in bonis cunctis animus est paratus.

20. Esto humilis, esto in humilitate fundatus, esto  omnium ultimus, et nouissimus, humilitate minimum te fac, nulli te preponas, nulli te superiorem deputes,  estima, omnes superiores esse tibi, omnium te minimum existima, inferiorem te omnibus deputa. Quamuis summus sis, humilitatem tene; si humilitatem tenueris, habebis gloriam; quantum enim humilis fueris, tantum te sequetur glorie altitudo.

[1Kb] 21. Caue autem iactantiam, caue ostentationis appetitum. Caue glorie inanis studium, non te arroges, non te iactes, non te insolenter extollas. Alas superbie non extendas, elationis pennas non erigas, nichil de te presumas, nichil tibi boni tribuas, de iustitie uirtute nulla elatione superbias, de bonis factis non extollaris, de bono opere non glorieris; descende, ut ascendas; humiliare, ut exalteris, ne exaltatus humilieris; qui enim attollitur humiliatur, qui exaltatur deiicitur, qui eleuatur prosternitur, qui  inflatur alliditur; de excelso grauior casus est, de alto maior ruina est, initium enim peccati superbia.

[1Kb] 22. Superbia angelum deposuit, tumor regna dissoluit, elatio excelsos deiecit, arrogantia sublimes humiliauit, humilitas autem casum nescit, humilitas lapsum non nouit, humilitas ruinam nunquam incurrit, nunquam lapsum passa est humilitas. Cognosce, 502 homo, quia Deus humilis uenit, et quia se in forma serui humiliauit, factus obediens usque ad mortem ; ambula sicut et ille ambulauit, sequere eius exemplum, imitare uestigia eius, existe uilis, existe abiectus, existe despectus, displice tibi, despectus esto apud temetipsum.

[1Kb] 23. Qui enim sibi uilis est, ante Deum magnus est; qui sibi displicet, Deo placet; esto igitur paruus in  oculis tuis, ut sis magnus in oculis Dei. Tanto enim eris ante Deum pretiosior, quanto fueris in oculis tuis despectior. Porta quoque uerecundiam in uultu de recordatione delicti, porta pudorem in facie de memoria commissi peccati. Peccati pudore oculos tuos attollere erubesce. Incede deposita facie, mesto ore, abiecto uultu, perculso corde, lugubri ueste, sacco inuolutus, opertus cilicio corpus: fatiscentes artus cilicium et cinis inuoluat, squalentia et tabescentia membra saccus operiat, exustum corpus luctuosus habitus tegat.

[1Kb] 24. Terra sit tibi incessanter cubile, stratus humus: puluis es, in puluere sede; cinis es, in cinere sede semper lugens, semper merens, semper gemens, semper suspiria cordis emittens; sit compunctio  in corde, sint gemitus crebri in pectore; frequenter oculis lacryme profundantur, ad lacrymas  esto paratus; dilige lacrymas, suaues sint tibi lacryme, delectet te semper planctus et luctus. Planctum et compunctionem fac tibi semper: planctum et lacrymas nunquam deseras. Tantum sis promptus ad lamenta quantum fuisti pronus ad culpam; qualis fuit tibi ad peccandum intentio, talis sit ad penitendum deuotio; ita reuertere, sicut in profundum recesseras: secundum morbum impertienda est medicina, iuxta uulnus sunt adhibenda medicine remedia. Grauia peccata grandia lamenta desiderant.

[1Kb] 25. Nulla te res de peccato securum faciat, nulla tibi securitatis deceptio blandiatur, nulla securitas deceptum a penitentie intentione suspendat. Incessanter in corde tuo spes et formido consistant. Pariter  sint in te timor atque fiducia, pariter spes et 503 metus; sic spera misericordiam, ut iustitiam metuas; sic te spes indulgentie erigat, ut metus gehenne semper affligat.

26. Timor enim semper emendat, timor expellit peccatum, timor reprimit uitium, timor cautum facit hominem atque sollicitum; ubi uero timor non est, ibi dissolutio uite est; ubi timor non est, ibi perditio mortis est; ubi timor non est, ibi scelerum abundantia est. In infirmitatibus tuis non contristeris, in languoribus gratias age Deo. ualere te animo magis opta quam corpore, ualere magis mente quam carne, aduersa corporis remedia anime sunt. Aegritudo carnem uulnerat, mentem curat; languor enim uitia excoquit, languor uires libidinis frangit.

 [1Kb] 27. Si prosperitas arriserit, non extollaris; si aduersitas acciderit, non deiiciaris; si felicitas eluceat, non sis iactans; si calamitas contigerit, pusillanimis non existas. Habeto temperamentum in prosperis, habeto patientiam in aduersis. Probari te in dolore cognosce, ne frangaris. Probari te in prosperitate cognosce, ne exalteris: equalis esto in omnibus. Mentem nec gaudio, nec merore commutes; omnia equali iure sustine, nulla insolentia commuteris.

[1Kb] 28. Nullus te casus imparatum inueniat, nullus sit casus quem non meditatio tua preueniat. Propone tibi nichil esse quod non accidere possit, premeditare contra omnia fortuita, futuras semper commentare miserias. In secundis meditare quo pacto aduersa feras; ne aliquid aduersum accidat, semper animo  cogita. Sapientis est periculi preuidere iacturam. Omnia meditata leuiora accidunt, expectata mala tolerabiliter feruntur. Cedit aduersus casus consilio; preexspectata res non admiratur, cum acciderit. Aduenientes impetus meditatio frangit. Precogitatio  futuras molestias attenuat, preuisio malorum lenit aduentum, inopinatum autem malum fortiter ferit.

[1Kb] 29. Acerba sunt que cogitata non fuerunt; grauia existunt, in quibus improuisi incurrimus. Improuisa mala grauiter feriunt, repentinum malum cito frangit quod prouisum non est uehementer 504 affligit. Subita maris tempestas terrorem exsuscitat. Improuisus hostis male perturbat, inopinatus hostis facile opprimit. Omnia repentina grauiora existunt. Que repente accidunt, grauiora occurrunt. Et ad bona igitur, et ad mala prepara cor tuum, et bona et mala prout tibi euenerint porta, et aduersa et prospera utcunque occurrerint tolera; quodcunque euenerit, mente libera sustine

[1Kb] 30. Si preuenerit iracundia, restringe illam; si  preoccupauerit, mitiga eam. Tempera furorem, tempera indignationem, cohibe animi motum, refrena iracundie impetum. Si non potes iram uitare, uel tempera; si non potes furorem cauere, uel cohibe: promptior esto ad suscipiendam quam ad inferendam molestiam. Disce mala magis tolerare quam facere, disce mala ferre potius quam referre. Caue ne sis ultor iniuriarum tuarum.

[1Kb] 31. Esto patiens, esto mansuetus, esto mitis, esto modestus. Serua patientiam, serua modestiam, serua mansuetudinem. Stude patientie et mansuetudini, despice probra illate contumelie. Irrisionem despiciendo exsupera, dissimulando errores detrahentium calca, contumelias detrahentium patientia supera. Sagittas contumelie clypeo patientie frange. Prepara  contra asperum uerbum tolerantie clypeum, contra lingue gladium patientie scutum prebe.

[1Kb] 32. Quamuis quisque irritet, quamuis incitet, quamuis exasperet, quamuis insultet, quamuis lacessat, quamuis conuicietur, quamuis criminetur, quamuis ad litem prouocet, quamuis ad iurgium prouocet, quamuis conuicium dicat, quamuis iniuriam faciat, quamuis afficiat contumeliis, tu sile, tu tace, tu dissimula, tu contemne, tu non loquaris, tu exerce silentium. Iniuriatus non respondeas, conuicium non retorqueas, contumeliam non repetas. Tene silentii patientiam, tacendo citius uinces.

[1Kb] 33. Disce a Christo modestiam, disce tolerantiam, Christum attende, et non doleas iniurias. Pro nobis namque passus, nobis 505 reliquit exemplum ; palmis enim percussus, flagellis cesus, sputis derisus, clauis confixus, spinis coronatus, cruci damnatus, semper conticuit. Magna est uirtus, si non ledas, a quo lesus es; magna est fortitudo, si etiam lesus remittas; magna est gloria, si cui  potuisti nocere parcas. Quando enim conuiciaris, propter peccata tua contigit tibi; quando iniuriaris, mala tua id faciunt. Quidquid tibi contigit aduersum, pro tuo peccato existima euenire; consideratione ergo iustitie dolorem tempera.

[1Kb] 34. Leuius portabis, si pro quibus infertur intenderis; cum ergo derogatur tibi, tu ora; cum maledicitur tibi, tu benedic maledicenti, benedictionem oppone, irascentem patientia delinire, blandimento iracundiam furentis dissolue. uince nequitiam lenitate, uince bonitate malitiam, inimicos pacis omni modestia placa, mala aliorum tuo bono supera, tranquilla mente illatas contumelias porta; aperi tranquillo corde dolorem; iniurie uulnus, quamuis graue sit, apertum euaporat, ualde autem comedit animum  uulnus inclusum, quanto enim magis id tegis, tanto maxime auges; aperi ergo hoc grauato animo, et non te excrucia.

[1Kb] 35. Si contristaueris in aliquo fratrem tuum, satisfac illi. Si peccaueris in eum, age penitentiam coram illo, si offenderis quemquam, repropitiare eum prece. Perge uelociter ad reconciliationem offensionis tue, cito ueniam postula; non dormias, nisi reuertaris ad pacem; non requiescas, nisi reconciliatus fueris fratri. Reuoca eum celerrimo dilectionis affectu. Reuoca eum humilitate ad gratiam; humili te illi affectu prosterne, supplici animo ueniam deprecare. Petenti quoque tibi ueniam libenter indulge; poscenti indulgentiam placanter dimitte, reuertentem statim amplectere. Redeuntem confestim  benigna suscipe caritate.

[1Kb] 36. Dimitte, ut dimittatur tibi. Ignosce, ut ignoscatur tibi, peccanti 506 in te non retribuas secundum culpam, sciens quia et in te uenturum est iudicium. Non enim habebis indulgentiam, nisi dederis; et si ille non supplicet, si sibi dimitti non postulet, si deprecandi humilitatem non subeat, si peccatum suum mala conscientia non agnoscit, tu relaxa ex corde, tu dimitte ex animo, tu gratis indulge, tu ueniam propria tua uoluntate concede. Dolorem in corde non reserues, dolorem in animo non retentes, aufer a corde fraternam offensionem, aliene nequitie non reserues dolorem. Odium enim hominem a regno Dei separat, a celo subtrahit, a paradiso eiicit, odium nec passione adimitur, nec  martyrio expiatur, nec fuso sanguine deletur.

[1Kb] 37. Quid zeli referam ignem? inuidia cuncta uirtutum germina concremat, inuidia cuncta bona ardore pestifero deuorat. Hec primum sibi nocet, primum  se mordet, primum suum auctorem rodit. Inuidia est animi tinea, sensum comedit, pectus urit, mentem afficit, cor hominis, quasi quedam pestis, depascit. Occurrat igitur contra zelum bonitas, aduersus inuidiam caritas preparetur; de bono alterius non doleas, de alterius profectibus non tabescas, nullius prosperitate lacereris, nullius felicitate crucieris, nullius inuidentie facibus agiteris.

38. Pacem ama, pacem dilige, pacem cum omnibus retine, omnes in mansuetudine et caritate amplectere; proba te amplius amare quam ipse amaris; non sis in pace infidus, non sis leuis in amicitia. Retine semper uinculum constantie, odientes ad pacem inuita, discordantes ad concordiam reuoca, dissidentium corda pace concilia, habeto placabilitatem  mentis, habeto animi benignitatem, promptus esto in affectu, affabilis in sermone, grato animo affare omnes; nullus existat sermo iurgiorum, qui concordiam diuidat.

39. Fuge rixas, uita lites, caue contentiones, tolle occasionem litis. Litem sperne, uiue semper in pace, in nulla causa contendas, in nulla actione decertare studeas. Contentio contradictionem exigit, contentio lites parit, contentio rixas gignit, contentio faces odiorum accendit. Pacem cordis contentio exstinguit, concordiam 507 contentio rumpit. Si ceciderit inimicus tuus, noli gratulari, in ruina aduersarii noli extolli; non leteris super inimici interitu, ne superueniant in te similia, ne forte conuertat Deus ab eo in te iram suam.

 [1Kb] 40. Qui enim gaudet de inimici casu, cito incidet in illum: sit magis erga humiliatum humanus affectus, sit erga deiectum compassionis intuitus, delectet te dolere super eum qui afflictus est; condole in alienis calamitatibus, satiare fletibus in alienis meroribus; non sis durus, non sis ferreus, non sint tibi dura precordia. Sic alienam miseriam tanquam tuam luge; in tribulatione alterius et tu esto tristis. Cum plangentibus plange, cum flentibus fle, cum lugentibus mentis affectu coniungere.

[1Kb] 41. In omnibus actibus tuis, in omni opere tuo, in omni conuersatione tua, imitare bonos, emulare sanctos, habeto ante oculos exempla sanctorum, exempla iustorum imitando considera, exempla sanctorum propone tibi, sint tibi patrum exempla discipline  incitamenta. Intende ad bene operandum uirtutes sanctorum, intende ad bene uiuendum documenta iustorum; nullum uite tue scandalizet infamia, nullum opinio contristet aduersa; disce bono  fragrare preconio, habeto testimonium bonum, custodi bonam famam tuam, nullis fetoribus obscuretur, nullis laceretur opinionibus. Laceratio enim opinionis boni iacturam facit.

[1Kb] 42. Caue autem gloriam popularem, uita admirationem uulgi, desine iactare te in adulantium oculis, non sis circumflatus uento fauoris. Contemne fauores, contemne laudem popularis fauoris; esse magis bonus quam uideri stude; non exquiras si quis te extollat, aut si quis contemnat; nec fauor te seducat, nec uituperatio frangat; qui laudem non appetit, nec contumeliam sentit; si contemnes laudem, facile et uituperationem reiicies. Non ideo te bonum existimes, si bonus prediceris; in lingua aliena conscientiam tuam interroga; discerne te tuo, non  alieno iudicio; neque ex alieno sermone, sed ex tua te mente metire; nemo magis scire poterit quis sis, sicut tu, qui conscius es tui; quid enim prodest, 508 dum malus es, si bonus prediceris? aut quid boni laus pertinet ad te, si aliud es, et aliud esse fingaris?

[1Kb] 43. Quapropter uita simulationem, uita fictionem, obscuriori ueste non simules sanctitatem; qualis haberi uis, talis esto, professionem tuam et habitu et incessu demonstra, sit in ingressu tuo simplicitas, in motu puritas, in gestu grauitas, in incessu honestas, nichil dedecoris, nichil lasciuie, nichil petulantie, nichil insolentie, nichil leuitatis in incessu tuo appareat; animus enim in corporis habitu apparet, gestus corporis signum est mentis, corporis gestu  animus proditur, corporis gestu animi habitus panditur, incessus ergo tuus imaginem leuitatis non habeat, incessus tuus alterius oculos non offendat; non prebeas de te aliis spectaculum, non des aliis de te obtrectandi locum, nec te adiungas leuibus personis, nec te admisceas uanis: uita malos, caue iniquos, fuge improbos, pelle ignauos a te; fuge turbas hominum, maxime eius etatis qui ad uitia proni sunt.

44. Bonis te adiunge, bonorum consortium appete, bonorum societatem quere. Sanctis indiuidue adhere. Si fueris socius conuersationis, eris et uirtutis; qui cum sapientibus graditur, sapiens erit, qui cum stultis, stultus erit, similes enim similibus coniungi solent. Periculosum est cum malis uitam ducere,  perniciosum est cum his qui praue uoluntatis sunt sociari. Infamiam tibi nutris, si indignis te sociaueris. Melius est habere malorum odium, quam consortium; sicut multa bona habet communis uita sanctorum, sic plurima mala affert societas malorum; qui enim tetigerit immundum, coinquinabitur ab eo; claude etiam aures tuas, ne audias malum.

[1Kb] 45. Respue sermones impudicos, fuge inhonesta uerba, nulla aures tuas sermonum impudicitia subrepat,  uanus sermo cito polluit mentem, et facile agitur quod libenter auditur. Nihil ex ore tuo, quod impedire possit, procedat; nichil quod non expedit sonus uocis erumpat; hoc procedat ex labiis, quod aures non polluat audientis. Cauenda est uerborum obscenitas, fugienda est turpitudo sermonis, sermo uanus uane conscientie est index, mores hominis lingua pandit; et qualis sermo ostenditur, talis animus 509 comprobatur; ex abundantia enim cordis os loquitur .

[1Kb] 46. Ab otioso sermone compesce linguam, ab otioso uerbo reprime linguam. Caue a fabulis ineptissimis, aniles fabulas non loquaris. Turpia et inania uerba non garrias, retice uerbum quod non edificat audientes, sermo otiosus non erit absque iudicio.  Unusquisque rationem redditurus est sermonum suorum ; ante uniuscuiusque faciem sua uerba stabunt. Qui otiosa uerba non reprimit, ad noxia cito transit; qui minima spernit, in maximis facile proruit; minor namque culpa maiorem generat; paulatim crescunt uitia, et dum parua non uitamus, in magnis prolabimur; minima igitur uita, et ad maiora non peruenies; parua sperne, et in deterius non incides.

[1Kb] 47. Ea que loqueris grauitate atque doctrina digna existant; sit sermo tuus irreprehensibilis, sit exspectationi audientium utilis: stude dicere, non quod libet, sed quod oportet. Discerne quid loquaris, quid taceas, et in loquendo, et in tacendo peritus esto. Multum ante delibera, quid dicas, ne  reuocare non possis. Fuge casus lingue, lingua tua non te perdat.

48. Tolle insidianti occasionem, non pateat inimici iaculis os tuum, non loquaris quod excipiat aduersarius. Amicum semper habeto silentium, pone custodiam ori tuo, labiis tuis signaculum prebe, oppone lingue tue claustra silentii, circumclude linguam munitione custodie. Intende opportunitatem loquendi, tempus proferendi sermones inquire, scito quo tempore loquaris, considera quando dicas, tempore congruo loquere, tempore congruo tace.

49. Tace usquequo interrogeris; non loquaris, nisi interrogatus; non dicas, priusquam audias, interrogatio os tuum aperiat, sint uerba tua pauca. Tolle uerbositatem sermonis superflui, loquendi  modum non excedas, ne immoderatione lingue incurras periculum, multiloquia non effugiunt culpam, multiloquium non declinat peccatum, fluuius exundans cito colligit lutum, ultra modum flatus maris periculum parit, imbrium nimietas periculum suscitat, linguosus homo imperitus est; sapiens paucis utitur uerbis; breuem sermonem scientia facit; loqui multum stultitia est, uox enim insipientis in multiplicatione sermonis. Sit igitur in uerbo mensura,  510 sit in sermone statera, semper uerba tua moderare, modum loquendi non transeas.

[1Kb] 50. Abscinde etiam a lingua uitium detrahendi. Alienam uitam non laceres, de malo alieno os tuum non coinquines. Non detrahas peccanti, sed condole; quod in alio detrahis, in te potius pertimesce. Detractio graue uitium est, detractio graue peccatum est, detractio graue crimen est, detractio grauis damnatio est. Hoc omnes reprehendunt, hoc omnes uituperant, hoc fedius nichil est, hoc summe turpitudinis est.

[1Kb] 51. Canum mos est latrare, canum linguas exerere, canum dente pestifero mordere, soli canes obtrectare nouerunt; quando aliis detrahis, te discute; quando alium mordes, tua peccata redargue; si uis  detrahere, ad tua te peccata retorque; non alterius delicta, sed propria cerne; uitia tua attende, non alterius. Nunquam detrahes, si te bene perspexeris; de tua igitur correctione esto sollicitus; de tua salute et emendatione esto attentus, detrahentes non audias. Susurrantibus auditum non prebeas.

52. Pari reatu detrahentes et audientes tenentur, utrisque simile discrimen impenditur. Qui detrahentem audit et is qui detrahit equaliter iudicantur; quod ad te non pertinet noli querere, quid inter se loquantur homines cognoscere nunquam desideres. Noli querere quid quisque dicat uel faciat; deuita curiositatem, omitte curas aliene uite, omitte curam que ad causam tuam non pertinet. Nulla curiositas animum tuum capiat, nulla te concupiscentia detestande  curiositatis subripiat, nec, oblitus tuorum morum, alienos perquiras; tanta cura corrige uitia tua, quanto studio perspicis aliena.

[1Kb] 53. Omne quoque genus mendacii summopere fuge; nec casu, nec studio loquaris falsum; nec ut prestes mentiri studeas; nec qualibet fallacia uitam alicuius defendas. Caue mendacium in omnibus, mendacio enim fides tollitur, error inducitur, ueritas aboletur; 511 nullum iustum mendacium, omne mendacium peccatum est. Omne quod a ueritate discordat iniquitas est.

[1Kb] 54. Leges seculi falsarios damnant, mendaces puniunt, fallaces perimunt. Si mendacia apud homines  lege damnantur, si fallacia humano iudicio plectitur, si falsitas capitali pena conscribitur, quanto magis ante Deum testem uerborum? ante quem et de otioso uerbo rationem unusquisque prestabit, ante quem, et pro otioso sermone penas quisque luet, os enim quod mentitur occidit animam; et: Perdes eos qui loquuntur mendacium ; et: testis falsus non erit impunitus .

[1Kb] 55. Refuge ergo fallaciam, declina mendacium; caue falsum, pure loquere, nunquam mentiaris, esto uerax, neminem mentiendo fallas, neminem mentiendo in errorem inducas, nullum circumscribas uerbis, nullum fallendo decipias, nullum argumentis uerborum mentiendo seducas. Non aliud dicas, et aliud facias; non aliud loquaris, et aliud in  animo teneas; prebe affectum sine simulatione, sine fuco exhibe bonitatem.

[1Kb] 56. Prohibe etiam tibi iuramentum, tolle iurandi usum; iusiurandum interdic tibi; periculosum est enim iurare, assiduitas iurandi periurii consuetudinem facit. Iurandi usus ad periurium ducit; sit in ore tuo, est; sit in ore tuo, non est ; ueritas iuramento non indiget; fidelis sermo sacramenti retinet locum, firma etiam sit sacramenti tui fides.

[1Kb] 57. Fac bonum quod spopondisti. Non sis in uerbis facilis, et in opere difficilis. Coram Deo aliquid facile non promittas; sine consideratione uirium nichil uoueas; quod non potes facere, non pollicearis. Multum Deo reus eris, si non reddideris quod uoueris;  displicent Deo qui uota sua non explent.

[1Kb] 58. Inter infideles computantur, qui quod uouerunt, non impleuerunt; melius est enim non promittere quam fidem promissi 512 non exsoluere; melius est enim non uouere quam post uotum promissa non reddere . In malis promissis rescinde fidem, in turpi uoto muta decretum; quod incaute uouisti non facias, impia est promissio que scelere adimpletur.

[1Kb] 59. Ante Deum nichil est occultum, uerbum iniquum nec in corde tuo dicas: uerbum malum nec silentio abscondi putes. Omne uerbum absconditum non celabitur; panditur enim in manifesto, quod in  occulto deponitur; quod intus agis, uel dicis, palam positum puta. Lapides enim quibus consciis loquimur non celabunt, et ipsi parietes quod audierint non tacebunt. Si homines tacent, iumenta loquentur. Ita ergo peccata declina, quasi celare non possis. Ibi pecca, ubi Deum esse nescis: nichil celatur ante Deum, uidet occulta qui fecit abscondita.

[1Kb] 60. Diuinis enim iudiciis eris reus, quamuis sis oculis humanis absconditus. Deus ubique presens est, spiritus eius totum implet: maiestas eius omnia penetrat elementa, cuncta sue potentie attingit presentia, extra eum locus nullus est. Cognitioni eius nichil occultum est, omnia secreta uis uirtutis eius irrumpit, nulla occulta sibi latere patitur, nullis obicibus, ut penetret impeditur. Ipse cogitationes  nouit, ipse cor inspicit; quod intus agitur aut latet ipse uidet, quod intus disponitur ipse comprehendit, etiam quod homo in se ignorat ille nouit.

61. Nemo potest etiam semetipsum effugere, et si te non damnat publica fama, condemnat propria conscientia: nulla pena grauior conscientia; uis autem nunquam esse tristis? bene uiue: secura mens tristitiam leuiter sustinet, bona uita gaudium semper habet, 513 conscientia autem rei semper in pena est. Reus animus nunquam securus est, mens enim mala conscientie propriis agitatur stimulis. Si enim in bono permanseris, tristitia elongabitur a te; si in iustitia perseueraueris, tristitia non occurret tibi; nec plaga, nec mors te terrebit, si bene et pie uixeris.

 [1Kb] 62. Consilium autem et opus tuum semper ad Dominum conuerte. In omni opere tuo Dei auxilium posce. Omnia diuine gratie, diuino dono ascribe; nichil meritis tuis attribuas, in uirtute tua nichil presumas, in audacia nichil ponas; uis autem uirtutes tuas augeri? prodere noli; occulta uirtutes pro elatione, absconde bona facta pro arrogantia, fuge uideri quod esse meruisti; quod manifestando potes amittere, tacendo custodi; uitia uero cordis tui reuela; prauas cogitationes illico manifesta; peccatum enim proditum cito curatur, crimen autem tacendo ampliatur, silentio culpa crescit: si patet uitium, fit ex magno pusillum; si latet, fit ex minimo magnum; si tegitur, magis creditur esse malum; malum autem cauere potius quam emendare oportet; melius est  ut uites uitium quam ut emendes, ne forte cum incurreris, reuocare non possis.

63. Usus enim difficile uincitur. Consuetudinis uincula uix soluuntur, inolita diu tardius corriguntur. Ancipitem diu delibera sententiam, ante factum cogita diu, ante opus premeditare diu: matura consilium,  ut perficere possis; quod uis agere diu exquire, diu proba, et sic age: cum diu cogitaueris, tunc fac quod probaueris; nichil ex precipiti magnum, consilii mora melior est. In rebus autem certis bene agendi tarditas remoueatur a te, tolle moras, in crastinum nichil differas: in bonis dilatio nocet, in his quod expedit differre impedit; absit in bonis remissa segnities, absit negligentia torpens. Inertis uitium pigritie procul sit, uitia cito captant inertes. Per torporem enim uires et ingenium defluunt. Negligentia et torpor dissoluunt animum, desidia natura corrumpitur, desidia frigescit ingenium.

[1Kb] 64. Torpor enim exsuperat sensum, hebetudo scientie lumen exstinguit; solertia autem sensum meliorem reddit, peiorem facit 514 negligentia,  sensum desidia obtundit, segnitiem industria acuit, excellentior fit natura doctrina, ardentius fit ingenium subiuncto studio. Tardiora enim ingenia studiis acuuntur, torporem nature industria excitat. Sensus tarditatem assiduitas acuit. Exercitatione proficit sensus, experientia plus scitur. Sepe natura moribus immutatur, sepe natura consuetudine superatur, assiduitas enim mores facit. Iugis usus in naturam uertitur. Omnia usui cedunt, usui omnia parent, res ita se agit, ut uteris. Quod cum difficultate ceperis, per usum cum uoluptate perficies.

[1Kb] 65. Nihil sapientia melius, nichil prudentia dulcius, nichil scientia suauius, nichil stultitia peius, nichil insipientia deterius, nichil ignorantia turpius; ignorantia  mater errorum est, ignorantia uitiorum nutrix. Peccatum magis per ignorantiam preualet; ignorantia enim quid sit dignum culpa non sentit, ignorantia nec quando delinquit agnoscit. Per imperitiam namque multi peccant, insipiens assidue peccat. indoctus enim facile decipitur. Stultus in uitia cito dilabitur. Prudens autem cito deprehendit insidias, prudens celerius errores agnoscit; noxia non uitamus, nisi per sapientiam.

[1Kb] 66. Scientia enim a malis abstinet, sapiens omnia prudenter examinat. Inter bonum et malum sapiens intelligendo diiudicat. Summum bonum est scire quid caueas, summa miseria nescire quo tendas. Dilige ergo sapientiam, et manifestabitur tibi, accede ad illam, et appropinquabit ad te, assiduus esto illi,  et instruet te.

67. Disce quod nescis ne doctor inutilis inueniaris; antea esto auditor, postea doctor: per disciplinam nomen magistri accipe; bonum quod audieris dic, bonum quod didiceris doce; discendi et docendi non contemnas studium. Scientiam quam aure concipis  ore effunde. Sapientiam cum ceteris impertiris, tibi magis hanc auges; doctrina quanto amplius data fuerit, tanto magis abundat. Sapientia dando largior fit, retinendo minoratur; largiendo redundantior est scientia, et dum plus confertur, plus abundat.

[1Kb] 68. uerbum tamen precedant opera, que ore promis, opere 515 adimple; que uerbis doces, exemplis ostende; esto non solum magister, sed et imitator uirtutis. Si doces, et facis, tunc gloriosus haberis. Non enim satis est laudare quod dicis, nisi dictis facta coniunxeris. In doctrina ipsa ab humana laude te tempera. Sic instrue alios, ut te custodias. Sic doce, ut humilitatis gratiam non amittas. Caue ne, dum alios docendo erigis, ipse laudis appetitu demergaris. Cum autem doces, noli uerborum obscuritate  uti, ita dic, ut intelligaris, nec simplicibus loquendo displiceas, nec prudentes offendas.

69. Iuxta sensum audientis erit sermo doctoris, secundum mores est impertienda doctrina. Iuxta uulnus adhibenda remedia; uarie uoluntates uariam disciplinam desiderant, unusquisque secundum professionem suam docendus est. Inspicienda est uarietas personarum; unumquemque quomodo erudias tracta; communia omnibus, secreta perfectioribus loquere; aperta cunctis, operta paucis denuntia; quedam enim plurimis, quedam paucis sunt disserenda.

70. In omni tempore paratus esto ad instructionem; nullum tempus sit uacuum, quo non edifices, nulla hora pretereat, qua doctrine studium non conferas, uerba bona aperte et constanter predica, nec erubescas  loqui quod nosti defendere; quod deesse tibi scientie sentis, quere ab aliis, collatione enim obtecta clarescunt, conferendo difficilia aperiuntur.

[1Kb] 71. Nulla autem sit tibi curiositas sciendi latentia. Caue indagare que sunt a sensibus humanis remota. Pretermitte, quasi secretum, quod Scripture auctoritate non didicisti. Nihil ultra quam scriptum est queras, nichil amplius perquiras quam diuine littere predicant. Scire non cupias quod scire non licet: curiositas periculosa presumptio est, curiositas damnosa peritia est; in heresim prouocat, in fabulas sacrilegas mentem precipitat, in causis obscuris reddit audaces, in rebus ignaris facit precipitem,

516 72. In dispositione autem tolle certamen, tolle pertinacem uincendi defensionem, cede cito ueritati,  non contradicas iustitie, non contendas euacuare quod rectum est. Iure, non fraude, contende, non te peritiorem aliis iudices, nec te ad disputationes  contrarias prepares, nec ut uincas contra ueritatem coneris. In omni disputatione tene rationem, disputare stude, non superare; plus dilige audire quam dicere, plus auscultare quam loqui.

73. In principio audi, loquere nouissimus; finis plus habet honoris; in omni re finis intenditur, extrema queruntur. Melior est finis quam principium, melior nouissimus sermo quam primus: uenerare omnes scientia meliores ac uita, uenerare unumquemque pro suo merito sanctitatis. Potiori gradui competentem reuerentiam tribue. Iuxta dignitatem redde unicuique honorem.

74. Superiori equalem te non exhibeas. Senioribus presta obedientiam, famulare imperiis eorum, eorum auctoritati cede, obsequere uoluntati. Defer obsequia  iusta maioribus, obedi cunctis in bonis preceptis. Ita autem obtempera homini, ut uoluntatem Dei non offendas.

[1Kb] 75. Malum facere iussus, non acquiescas; malum facere iussus, non consentias. Noli in malum potestati cuidam consentire, etiam si pena compellat, si supplicia immineant, si tormenta occurrant; melius est mortem pati quam perniciosa iussa complere, melius est ab homine iugulari quam damnari eterno iudicio; non solum factores, sed etiam conscii peccati tenentur obnoxii, nec enim est immunis a scelere, qui ut fieret obediuit. Similis est qui obtemperat in malo ei qui agit malum, facientem et obsequentem par pena constringit.

[1Kb] 76. A subditis uenerari magis quam timeri stude,  subiecti plus te reuereantur quam metuant, plus tibi officio dilectionis quam conditionis necessitate adhereant; talem te redde subditis, ut magis ameris quam timearis. Ex reuerentia enim amor procedit, 517 odium timor affert; fidem metus tollit, affectus restituit; timor non seruat diuturnam fidem. Ubi timor est, audacia sequitur; ubi metus est, desperatio occurrit.

[1Kb] 77. Quapropter tempera dominii austeritatem, summa bonitate subditos rege, non sis terribilis in subiectis. Sic eis dominare, ut tibi delectentur seruire; et in disciplina, et in modestia modum serua; nec nimium nec parum indulgeas, nec modicum nec satis ignoscas. Tene modum in omni opere, in omni re tene temperamentum, nichil intemperantius agas,  nec minus nec nimium aliquid, nec ultra quam oportet, nec infra; etiam in bonis immoderatum esse non decet.

 [1Kb] 78. Omnia mediocria utilia, omnia in suo modo perfecta; que cum temperantia fiunt, salubria sunt. Bona autem immoderato usu noxia efficiuntur. Nimietas enim omnis in uitio deputatur; omne autem quod cum moderatione fit salubriter fit, que cum temperantia fiunt salubria sunt. Tempera cuncta prudenter, ne de bono fiat malum, perspice quoque quid cui aptum sit tempori, quid ubi, quando, qualiter, quandiu facere debeas.

79. Causas rerum et temporum regulas inspice, singulorum operum discretionem agnosce; diligenter distingue omnia que agis; qualiter bonum incipias, qualiter peragas, scito. In omni actione tene discretionem, in nulla re indiscretus appareas. Serui unicuique uirtuti [Figure: [Character] 1Kb] congrue [Figure: [Hebrew Text] 1Kb] in tempore suo;  cum bene distinxeris opus tuum, [Figure: [Character] 1Kb] optime [Figure: [Hebrew Text] 1Kb] iustus eris. Quidquid boni cum discretione feceris, uirtus est; quidquid sine discretione gesseris, uitium est.

[1Kb] 80. uirtus enim indiscreta pro uitio deputatur, uirtus sine discretione uitii obtinet locum; multa sunt consuetudine uitiata, multa prauo usu presumpta, multa contra pudicos mores illicite usurpata; adime consuetudinem, serua legem; usus auctoritati cedat, prauum usum lex et ratio uincat.

518 81. Quod tibi fieri uis, fac alteri; quod uis ut faciat alius tibi, hoc et tu facito illi: talis esto aliis quales esse optas circa te alios. Testimonio tuo nulli noceas, ad nullius periculum uocem testificationis adhibeas. Sermo tuus nec anime cuiusquam, nec rebus noceat. Quod non uis pati, non facias;  quod non uis fieri tibi, alteri nunquam facias; non inferas alii mala, ne patiaris similia. In te serua modestiam, in aliis serua iustitiam, tene iuris equitatem, sequere ueritatem iudiciorum.

[1Kb] 82. Nullum contra ueritatem defendas; dum iudicas, nullius persone affectu deflectaris a uero. Pauper an diues sit, causam perspice, non personam. In omnibus ueritatem custodi, nulla ambitione uel pretio mouearis. Sperne etiam munus, ne per id iustitia corrumpatur; munera semper ueritatem preuaricant. Cito enim uiolatur auro iustitia, cito corrumpitur munere; de iusto iudicio temporalia lucra non appetas, pro iustitia nullum seculi premium queras. Iustitiam pro sola eterna remuneratione distribue.

 83. Qui enim presentia dona affectat, futuram gloriam non sperat; qui bona hic recipit, ulterius quod exspectet premium non habet. Dum enim iudicas,  pro futura mercede iudica; ne queras rependi tibi quod tibi in futuro debetur. Excute manus tuas ab omni munere, si in excelsis uis habitare. In iudicio autem sine misericordia nunquam sedeas. Custodi discretionem iustitie; noli esse iustus plusquam iustum est . Omne enim quod nimium est, uitium est. Impia iustitia est humane fragilitati non ignoscere. Non igitur ames damnare, sed emendare potius, et corrigere.

[1Kb] 84. Tene ergo rigorem in discussione iustitie, in definitione sententie misericordiam; iudicii examen sequatur pietas, districtionis censuram temperet indulgentia. Ita clemens esto in alienis delictis, sicut in tuis, nec quemquam districtius quam te iudices; nec aliter te, aliter alios penses. Sic alios iudica, ut  ipse iudicari cupis. Dum enim indulges alieno peccato, tibi misereris. Quo 519 iure in alium statueris, eo iure teneberis. Qua lege et pene conditione quempiam iudicaueris, eadem et ipse iudicandus eris. Lex tua te constringit.

85. Iudicium quod aliis imponis, ipse portabis; in quo enim iudicas, ipse damnandus es, et qua mensura mensus fueris, remetietur tibi . Omnia autem primum inquire, et cum iustitia definies. Nullum condemnes ante iudicium, nullum iudices suspicionis arbitrio, ante proba, et sic iudica; non enim qui accusatur, sed qui conuincitur, reus est. Periculosum est de suspectione quempiam iudicare.

 [1Kb] 86. In ambiguis Dei iudicio serua sententiam, quod nosti tuo, quod nescis diuino committe iudicio; non potest condemnari humano examine quem Deus suo iudicio reseruauit. Incerta non iudicemus, quousque ueniat Dominus, qui latentia producit in lucem, qui illuminabit abscondita tenebrarum, qui manifestabit consilia cordium : quamuis uera sint, credenda non sunt, nisi que certis indiciis comprobantur, nisi que manifesto examine conuincuntur, nisi que ordine iudiciario publicantur.

[1Kb] 87. Homo, in summo honore summa sit tibi humilitas, quamuis sis in summo honore, humilitatem tene [Figure: [Character] 1Kb] . Si humilitatem tenueris, habebis gloriam; quanto enim humilior fueris, tanto te sequetur altitudo  glorie. [Figure: [Hebrew Text] 1Kb] Quamuis sublimis potestatis in te celsitudo sit, humilitate eam reprime, non te extollat honor, preme humilitate culmen sublimitatis;  tanto sis maiori humilitate conspicuus, quanto magna es dignitate prelatus.

88. Impositas tibi quoque curas humiliter suscipe. Traditum ministerium mente subdita exple, esto obediens diuine dispensationi, uoluntati eius contraire non audeas. Iura potestatis adepte moderanter exerce. Potestatis iura accepta ordinato animo administra. Omnia non turbulento, sed tranquillo corde dispone. Caue honores quos tenere sine culpa non potes. Sublimitas honorum magnitudo scelerum est, in maiori gradu maior sine dubio est pena.

[1Kb] 89. Qui minor est, uenie proximus est. Potentes autem potenter 520 tormenta patientur . Iudicium enim durissimum in iis qui presunt fiet  . Cui multum datur, multum ab eo queritur; cui plus committitur, plus ab eo exigitur. Honores secum pericula gerunt, cito periclitatur potestas, cito ruinam patitur. Quanto maior honor, tanto maiora pericula. Alta arbor a uentis fortius agitatur, [Figure: [Character] 1Kb] et rami eius citius in ruina confringuntur; [Figure: [Hebrew Text] 1Kb] excelse turres grauiori casu procumbunt. Altissimi montes crebris fulminibus feriuntur.

[1Kb] 90. In potentem cito cadit inuidia, cito patet insidiis gloriosus. Gloria enim inuidiam parit, inuidia uero pericula. Quamuis quis in seculi gloria fulgeat, quamuis purpura auroque resplendeat, quamuis cultu pretioso redimitus emineat, quamuis sit multitudine premunitus, quamuis excubantium armis protectus, quamuis innumeris obsequentium cuneis  constipatus, quamuis agminibus tutus, semper tamen in pena est, semper in angustia, semper in merore, semper in discrimine; in sericis stratis cubat, sed turbidus; in pluma iacet, sed pallidus; in lectis aureis, sed turbatus.

91. Breuis est huius mundi felicitas, modica est huius seculi gloria, caduca est et fragilis temporalis potentia. Dic ubi sunt reges? ubi principes? ubi imperatores? ubi locupletes rerum? ubi potentes seculi? ubi diuites mundi? quasi umbra transierunt, uelut somnium euanuerunt. Queruntur, et non sunt; diuitie usque ad periculum ducunt, diuitie usque ad exitium pertrahunt, multi propter opes periclitauerunt. Multi propter diuitias in discrimen uenerunt; multis exitiabiles fuerunt diuitie, multis  mortem generauerunt opes.

[1Kb] 92. Nunquam mentis requiem habet, qui curis terrenis se subdit; sollicitudines enim rerum mentem conturbant, cure rerum mentem exagitant. Potentia enim sollicitudinis nunquam caret angustiis. Si ergo uis esse quietus, nichil seculi appetas; semper mentis requiem habebis, si a te mundi curas  abieceris; semper interna quiete frueris, si te a strepitu terrenarum actionum subtraxeris.

521 [1Kb] 93. Si presentia despexeris, sine dubio eterna inuenies; si seculares res et humanas calcaueris, facile et leuiter celestem gratiam accipies, et cum eo regnabis qui uiuis et mortuis dominatur. Diuitie nunquam sine peccato acquiruntur, diuitie nunquam sine peccato administrantur. Nullus res terrenas sine peccato administrat. ualde rarum est ut qui diuitias possident ad requiem tendant; qui curis terrenis se implicant, a Dei timore se separant. Qui in rerum amore defigitur, in Deo nullatenus delectatur.

94. Cure enim rerum ab intentione Dei auertunt. Nemo potest amplecti Dei gloriam simul, et seculi; nemo potest amplecti Christum simul, et seculum.  Difficile est celestibus et terrenis curis pariter inseruire, difficile est Deum simul et mundum diligere. Utraque simul equaliter amari non possunt. Difficile, imo impossibile est, ut presentibus et futuris quis fruatur bonis, ut et hic uentrem, et illic mentem impleat, ut de deliciis ad delicias transeat, ut in utroque seculo sit primus, ut in terra, et in celo appareat gloriosus. Propter Deum ergo renuntia omnibus, a seculi curis te propter Deum suspende, sine impedimento seculi Deo seruire stude.

95. Nullus te amor mundi a Dei amore separet, nulla cura a Dei amore te subtrahat, nulla te sollicitudo rerum ab intentione Dei suspendat. Abiice a te quidquid impedire bonum propositum potest. Toto animo et odi, et damna, quod diligit mundus; esto  mortuus mundo, et mundus tibi; mundi gloriam tanquam mortuus non aspicias, tanquam mortuus ab affectu uite istius te separa. Sicut sepultus, non habeas curam de seculo. Tanquam defunctus, ab omni terreno te priua negotio. Contemne uiuens que post mortem habere non potes.

[1Kb] 96. Quod habes, habeto ad misericordiam; suffragetur uirtus tua egeni inopie. Si quem positum in necessitate cognoueris, si quem ad inopiam redactum, si quem direptione alicuius exinanitum, si quem oppressum, si quem humiliatum, nullum contemnas, nullum spernas, 522 nullum despicias, uacuum nullum dimittas, nullus a te tristis abscedat, nemo a te confusus abeat. Omnibus communica, omnibus tribue, omnibus prebe; non eligas cui miserearis, ne forte  pretereas eum qui meretur accipere. Incertus es pro quo magis placeas Deo, nescis pro quo tibi maior fructus iustitie preparetur.

[1Kb] 97. Quidquid tribuis, cum affectu distribue; quidquid largiris, cum hilaritate largire. Prebe misericordiam sine murmuratione; prebe eleemosynam sine tedio. Maior sit beneuolentia quam quod datur, maior  gratia quam quod impenditur. Tale erit opus tuum qualis fuerit intentio tua; quod enim affectu bono dispensatur, hoc accipit Deus; qui autem cum tedio dat, mercedem perdit; qui cum tristitia manum porrigit, fructum remunerationis amittit; qui cum tristitia largitur, retributionis non percipit fructum. Non est enim misericordia, ubi non est beneuolentia.

[1Kb] 98. De tuis iustis laboribus ministra pauperibus; non auferas alteri unde alteri tribuas, nec te misericordem ostendas de alieno spolio. Nihil prodest, si alterum inde reficis unde alium inanem facis. Condemnat miseratio ista, non propitiat. Talis misericordia peccata non purgat, sed amplificat. Bonum quod facis misericordie causa, non iactantie, facito; nichil studeas propter laudem, nichil propter temporalem opinionem,  nichil propter famam, sed propter uitam eternam; quidquid agis, pro futura age mercede; eterne remunerationis exspectatio te teneat amplius. Nec quod ad huius, sed quod ad uite eterne gloriam prosit [Figure: [Character] 1Kb] queras [Figure: [Hebrew Text] 1Kb] .

99. Si enim hic laus queritur, illic remuneratio amittitur. Iusti enim mercedem, non hic, sed in futuro recipiunt. Futura merces, non presens promittitur iustis. In celo, non in terra, merces promittitur sanctis; non est hic exspectandum quod alibi debetur.

[1Kb] 100. Ecce accepisti monita, data est tibi uiuendi norma, nulla te iam ignorantia a peccato excusat, non es iam uite nescius, non es imprudens, aut ignarus; legem quam debeas sequi exposui, qualis debeas esse descripsi, cognitionem mandatorum habes. 523  Iam scis quid sit recte uiuere; uide ne ultra offendas,  uide ne deinceps bonum quod nosti despicias, uide ne quod legendo respicis uiuendo contemnas. Donum scientie acceptum retine, imple opere quod didicisti predicatione.

101. Gratias ago, gratias refero, gratiarum actiones rependo, actiones gratiarum persoluo. Ago atque habeo uberem tibi gratiam; quantas ualeo, gratias celebro, quantas pro uiribus possum gratias ago. Multa sunt a te mihi concessa, multa collata, multa speciali miseratione largita. Omnia mihi placent, omnia grata sunt, omnia insederunt animo, omnia blandiuntur mihi, omnia me oblectant. Quam igitur satisfactionem persoluam? quam remunerationem rependam? quid compensare possum donis tuis, nisi ut tuis preceptis utar, tibi semper obtemperem, tibi  paream, tibi iubenti obediam?

[1Kb] 102. Tu enim es dux uite, tu magistra uirtutis. Tu me, tanquam regula, in directum ducis. Tu es que a recto nunquam discedis. Tu es que a ueritate nunquam auerteris. Tu inuentrix bonorum, tu magistra morum, indagatrix uirtutum, sine qua nichil uita hominis esse potest. Per te cunctis uiuendi regula datur. Per te de uite prauitate ad meliorem uitam homines adducuntur.

[1Kb] 103. Preceptis tuis formantur animi. Si quid distortum est, tu corrigis; si quid corrigendum est, tu emendas. Nihil mihi te carius, nichil mihi te dulcius. [Figure: [Character] 1Kb] Nihil mihi te suauius, nichil mihi te iucundius, nichil mihi te blandius, nichil mihi te leuius, nichil mihi te sanctius, tu mihi supra uitam meam  places.





SANCTI ISIDORI HISPALENSIS EPISCOPI REGULA MONACHORUM. 



524 PRAEFATIO.


[3Kb] 1. Plura sunt precepta, uel instituta maiorum, que a sanctis Patribus sparsim prolata reperiuntur, queque etiam nonnulli latius, uel obscurius posteritati  composita tradiderunt, ad quorum exemplum nos hec pauca uobis eligere ausi sumus, usi sermone plebeio, uel rustico, ut quam facillime intelligatis quo ordine professionis uestre uotum retineatis.

 525 [1Kb] 2. Preterea quisquis uestrum illam uniuersam ueterum disciplinam contendit appetere, pergat, in quantum placet, et arduum illum limitem atque angustum leuigato cursu incedat. Qui uero tanta iussa priorum explere nequierit, in huius limite discipline gressus constituat, nec ultra declinandum disponat, ne, dum declinatus appetit inferiora, tam uitam quam nomen monachi perdat. Quapropter sicut illa precepta priorum perfectum monachum reddunt ac summum, ita faciunt ista uel ultimum. Illa custodiant perfecti, ista sequantur post peccatum conuersi.



CAPUT PRIMUM. De monasterio.

1. Imprimis, fratres karissimi, monasterium uestrum miram conclauis diligentiam habeat, ut firmitatem  custodie munimenta claustrorum exhibeant; inimicus enim noster diabolus, sicut leo rugiens, circuit ore patenti, querens unumquemque nostrum, quem deuoret .

[89Kb] 2. Monasterii autem munitio tantum ianuam extrinsecus habeat, unumque posticum, per quem eatur ad hortum. uilla sane longe remota debet esse a monasterio, ne uicinius posita aut labis inferat periculum, aut famam inficiat dignitatis. Cellule fratribus iuxta ecclesiam constituantur, ut possint properare quantocius ad officium.

[1Kb] 3. Locus autem egrotantium remotus erit a basilica, uel cellulis fratrum, 526 ut nulla inquietudine uel clamoribus impediantur. Cellarium monachorum iuxta cenaculum esse oportet, ut secus positum sine  mora mensis ministerium prebeatur. Hortulus sane intra monasterium sit inclusus, quatenus, dum intus monachi operantur, nulla occasione exterius euagentur.



CAPUT II. De eligendo abbate.


[1Kb] 1. Abbas interea eligendus est in institutione sancte uite duratus, atque inspectus patientie et humilitatis experimentis, qui etiam per exercitium uitam laboriosam tolerans, ac transcendens etatem adolescentie, iuuentute sua senectutem tetigerit; cui etiam maiores non dedignentur parere, obedientes ei tam pro etate quam etiam pro morum probitate.

2. Iste enim se imitandum in cunctis operum exemplis exhibebit; neque enim aliquid imperasse cuique licebit quod ipse non fecerit. Singulos autem hortamentis mutuis excitabit, alloquens cunctos, exhortans, uel edificans in eis, si quid eorum uite pro uniuscuiusque gradu prodesse perspexerit.

 [1Kb] 3. Circa omnes quoque seruans iustitiam, contra nullum liuore odii inardescens, omne ex corde amplectens, nullum conuersum despiciens, paratus etiam quorumdam infirmitati compati misericordia, Apostolum sequens, qui dicit: Facti sumus paruuli in medio uestrum, tanquam si nutrix foueat pullos suos .



527 CAPUT III. De monachis.

1. Monachis autem summopere studendum est ut, apostolicam uitam tenentes, sicut in unum constituti esse noscuntur, ita cor habeant unum, nichil sibi proprium uindicantes, nec quantulumcunque amorem rei priuate habentes, sed, iuxta exemplum apostolicum, omnia communia habentes , in preceptis  Christi fideliter permanendo proficiant.

[1Kb] 2. Patri honorem debitum referentes, erga seniores obedientiam, erga equales incitamenta uirtutum, erga minores boni exempli magisterium conseruabunt.  Nemo ceteris se iudicans meliorem, sed inferiorem se omnibus deputans, tanto humilitate clarescat, quanto plus ceteris culmine uirtutum coruscat. Abstineat se etiam a furore, et a detractione parcat monachus linguam.

[1Kb] 3. Indecenter quoque uel notabiliter non incedat, philargyrie contagium, ut lethiferam pestem, abhorreat; a turpibus uerbis uel otiosis linguam auertat, atque indesinenter cor mundum labiaque exhibeat. Affectus quoque animi turpes ab intentione cogitationis abstergat, per compunctionem cordis in stadio se sancte meditationis exerceat.

[1Kb] 4. Torporem somni atque pigritiam fugiat, uigiliisque et orationibus sine intermissione intendat, gule concupiscentiam deprimat, atque abstinentie  uirtutibus semetipsum per studium domandarum libidinum affligat, domans ieiuniis carnem, quantum ualetudo corporis sinat, liuore quoque inuidie de fraternis profectibus 528 nequaquam tabescat, sed quietus atque pacificus per amorem fraterne dilectionis de cunctorum gaudeat meritis, iracundie perturbationem reiiciens, et patienter omnia sustinens; nulla tristitia, nullo temporali merore afficiatur, sed contra omnia aduersa interiori gaudio fretus, ipsam postremo uane glorie laudem procul a se abiiciat, et Deo tantum interius humili corde placere studeat, ut dum his uirtutibus radiat, merito nomen sue professionis retineat.



CAPUT Iu. De conuersis.

 [1Kb] 1. Qui renuntians seculo, ad monasterium uenerit, non statim in cetum deligendus est monachorum. uitam enim unicuique in hospitalitatis seruitium tribus mensibus considerare oportet, quibus peractis ad cetum sancte congregationis accedet; neque enim intus suscipi quemquam conuenit, nisi, prius foris positus, eius humilitas siue patientia comprobetur. Qui relicto seculo ad militiam Christi pia et salubri humilitate conuertuntur, omnia sua primum aut indigentibus diuidant, aut monasterio conferant. Tunc enim serui Christi liberum animum diuine militie offerunt, quando a se spei secularis uincula cuncta precidunt.

[1Kb] 2. Qui non rigida intentione conuertuntur, cito aut superbie morbo, aut uitio luxurie subduntur.  Nequaquam ergo debent a tepore inchoare, qui  mundo renuntiant, ne per ipsum teporem rursus in amorem seculi cadant. Omnis conuersus non est recipiendus in monasterio, nisi prius ipse scripto se spoponderit permansurum. Sicut enim ii qui ad secularem promouentur militiam in legionem non transeunt nisi ante in tabulis conferantur, ita et ii qui in spiritualibus castris celesti militie sunt signandi, nisi prius professione uerbi aut scripti teneantur, in numerum 529 societatemque seruorum Christi transire non possunt.

[1Kb] 3. Qui in monasterio prior ingreditur, primus erit in cunctis gradu, uel ordine; nec querendum est si diues aut pauper, seruus an liber, iuuenis an senex, rusticus an eruditus; in monachis enim nec etas, nec conditio queritur, quia inter serui et liberi animam  nulla est apud Deum differentia. Qui tamen iugo aliene seruitutis astrictus est, nisi Dominus uincula eius dissoluerit, nequaquam recipiendus est; scriptum est enim: Quis dimisit onagrum liberum? et uincula eius quis soluit ? Onager enim liber dimissus monachus est sine dominatu et impedimento seculi deseruiens, et a turbis remotus. Tunc enim libera seruitute Deo quisque famulatur, quando nullius carnalis conditionis pondere premitur. Ubi enim iam suaue iugum et leue onus Christi est, durum et graue est portare seruitium seculi.

4. Qui aliquid habentes in seculo, conuertuntur, non extollantur, si de suis facultatibus quodcunque monasterio contulerunt; sed potius timeant, ne hic per superbiam eleuentur et pereant. Quibus  melius esset, si diuitias suas cum humilitate in seculo fruerentur, quam ut iam pauperes effecti de earum distributione elatione superbie extollantur. Hi qui de paupertate in monasterio conuertuntur non sunt despiciendi ab eis qui seculi diuitias reliquerunt, quia apud Deum unius ordinis habentur omnes qui conuertuntur ad Christum; neque enim differt utrum ex inopi uel seruili conditione ad seruitium Dei quisque uenerit, an ex generosa et locuplete uita; multi enim ex plebeio censu documentis uirtutum eximiis enitentes, prelatiores nobilibus facti sunt, eosque uirtutum excellentia preuenerunt, et qui erant conditione infimi, uirtutis merito effecti sunt primi sapientes.

[2Kb] 5. Nam propterea infirma mundi elegit Deus, ut  confunderet fortes, et ignobilia mundi, et ea que non  sunt, ut ea que sunt 530 euacuaret, ut non glorietur omnis caro coram illo . Qui ex paupertate ad monasterium ueniant, non extollantur in superbiam, quia se ibi equales aspiciunt iis qui aliquid in seculo uidebantur; neque enim dignum est ut ubi diuites celsitudine deposita seculari ad humilitatem descendunt, ibi pauperes elatione mentis superbi efficiantur; qui oportet ut, deposita arrogantia, humiliter sapiant, sueque paupertatis et inopie memores semper existant.



CAPUT u. De opere monachorum

[1Kb] 1. Monachus semper operetur manibus suis ita, ut quibuslibet uariis opificum artibus laboribusque studium suum impendat, sequens Apostolum, qui  dicit: Neque panem gratis manducauimus, sed in labore et fatigatione nocte et die operantes; et iterum: Qui non uult laborare, non manducet . Per otium enim libidines et noxiarum cogitationum nutrimenta concrescunt, per laboris uero exercitium uitia nichilominus elabuntur.

[2Kb] 2. Nequaquam debet monachus dedignari uersari in opere aliquo monasterii usibus necessario. Nam patriarche greges pauerunt, et gentiles philosophi sutores et sartores fuerunt, et Ioseph iustus, cui uirgo Maria desponsata exstitit, faber ferrarius fuit. 531 Si quidem et Petrus princeps apostolorum piscatoris officium gessit, et omnes apostoli corporale opus faciebant, unde uitam corporis sustentabant.

 3. Si igitur tante auctoritatis homines laboribus et operibus etiam rusticanis inseruierunt, quanto magis monachi, quos oportet non solum uite sue necessaria propriis manibus exhibere, sed etiam indigentiam aliorum laboribus suis reficere! Qui  uiribus corporis et integritate salutis consistunt, si in opere otiosi sunt, dupliciter peccare noscuntur, quia non solum non laborant, sed etiam alios uitiant, et ad imitationem suam inuitant. Propterea enim quisque conuertitur, ut Deo seruiens laboris habeat curam, non ut, otio deditus, inertia pigritiaque pascatur.

[1Kb] 4. Qui si uolunt lectioni uacare, ut non operentur, ipsi lectioni contumaces existunt, quia non faciunt quod ibi legunt; ibi enim scriptum est: Operantes suum panem manducent; et iterum: Ipsi enim scitis quomodo oportet imitari nos, quia non inquieti fuimus inter uos, neque panem gratis ab aliquo manducauimus, sed in labore et fatigatione die ac nocte operantes, ne quem uestrum grauaremus . Qui per infirmitatem  corporis operari non possunt, humanius clementiusque tractandi sunt. Qui uero sani sunt et fallunt, procul dubio dolendi atque lugendi sunt, quia non corpore, sed, quod peius est, mente egroti sunt; qui etsi humanis oculis conuinci non possunt, Deum tamen latere non possunt. Tales igitur aut ferendi sunt, si egritudo latet; aut distringendi, si sanitas pateat.

[1Kb] 5. Monachi operantes meditari aut psallere debent, ut carminis uerbique Dei delectatione consolentur ipsum laborem. Si enim seculares opifices inter ipsos labores amatoria turpia cantare 532 non desinunt, atque ita ora sua in cantibus et fabulis implicant, ut ab opere manus non subtrahant, quanto magis serui Christi, qui sic manibus operari debent,  ut semper laudem Dei in ore habeant, et linguis eius psalmis et hymnis inseruiant! Laborandum est enim corpore animi fixa in Deum intentione; sicque manus in opere implicanda est ut mens non auertatur a Deo.

 6. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas ad singula officia deputatas. Partes autem annui temporis suis quibusque operibus taliter deputantur. Aestate enim a mane usque ad horam tertiam laborare oportet; a tertia autem usque ad sextam lectioni uacare; dehinc usque ad nonam requiescere; post nonam autem usque ad tempus uespertinum iterum operari. Alio autem tempore, id est, autumno et hieme, siue uere a mane usque ad tertiam legendum, post celebrationem tertie usque ad nonam laborandum est; post refectionem autem none aut operari oportet, aut legere, aut sono uocis aliquid meditari.

 [1Kb] 7. Quecunque autem operantur monachi manibus suis, preposito deferant, prepositus autem principi monachorum; nichil operis apud fratrem remaneat, ne sollicitudinis eius cura mentem ab intentione contemplationis auertat. Horti olera uel apparatus ciborum propriis sibi manibus fratres exerceant; edificiorum autem constructio uel cultus agrorum ad opus seruorum pertinebunt. Nullus monachus amore priuati operis illigetur, sed omnes in communi laborantes patribus sine obmurmuratione obtemperare debent, ne forte murmurando pereant, sicut perierunt qui in deserto murmurauerunt. Si enim illis paruulis adhuc in lege et rudibus nequaquam indultum est, quanto magis iis qui perfectionis legem perceperunt non parcet, si talia gesserint.



533 CAPUT uI. De officio.


[1Kb] 1. In psallendis autem officiis ita erit discretio; dato enim legitimis temporibus signo ad horas canonicas, festina cum properatione omnes ad chorum occurrant, nullique ante expletum officium licebit  egredi preter eum quem necessitatis nature compulerit. Recitantibus autem monachis, post consummationem singulorum psalmorum prostrati omnes humi pariter adorabunt, celeriterque surgentes psalmos sequentes incipiant, eodemque modo per singula officia faciant.

[2Kb] 2. Quando celebrantur psalmorum spiritualia sacramenta, refugiat monachus risus uel fabulas; sed hoc meditetur corde, quod psallitur ore. In tertia, sexta, uel nona tres psalmi dicendi sunt, responsorium unum, lectiones ex ueteri Nouoque Testamento due, deinde laudes, hymnus atque oratio. In uespertinis autem officiis primo lucernarium, deinde psalmi duo, responsorius unus, et laudes, hymnus atque oratio dicenda est.

 3. Post uespertinum autem, congregatis fratribus, oportet, uel aliquid meditari, uel de aliquibus diuine lectionis questionibus disputare, conferendo pie et salubriter, tantumque meditando, 534 disputandoque immorari, quoadusque completorii tempus possit occurrere. Ante somnum autem, sicut mos est, peracto completorio, ualedictis inuicem fratribus, cum omni cautela et silentio requiescendum est, usquequo ad uigilias consurgatur.

[2Kb] 4. In quotidianis uero officiis uigiliarum primum tres psalmi canonici recitandi sunt, deinde tres misse psalmorum, quarta canticorum, quinta matutinorum officiorum. In Dominicis uero diebus, uel festiuitatibus martyrum, solemnitatis causa singule superadiiciende sunt misse. uerum in uigiliis recitandi  aderit usus; in matutinis psallendi canendique consuetudo, ut utroque modo seruorum Dei mentes diuersitatis oblectamento exerceantur, et ad laudem Dei sine fastidio affluentius excitentur.

[1Kb] 5. Post uigilias autem usque ad matutinum requiescendum, aut aliquid perlegendum erit. Post matutinum  autem aut operandum aliquid, aut legendum; lectiones autem ex Nouo aut ueteri Testamento tempore officii quotidianis diebus recitentur; Sabbato autem die atque Dominico ex Nouo tantum pronuntientur. Monachus autem corporis sanitate consistens, si uigiliis uel quotidianis officiis defuerit, perdat communionem, si sanitas patet.



535 CAPUT uII. De collatione.

[1Kb] 1. Ad audiendum in collatione patrem tribus in hebdomada uicibus fratres post celebrationem tertie, dato signo, ad collectam conueniant; audiant docentem seniorem, instruentem cunctos salutaribus preceptis; audiant patrem studio summo, et silentio, intentionem animorum suorum suspiriis et gemitibus  demonstrantes. Ipsa quoque collatio erit uel pro corrigendis uitiis, instruendisque moribus, uel pro reliquis causis ad utilitatem cenobii pertinentibus.

[1Kb] 2. Quod si talia desunt, pro consuetudine tamen discipline nequaquam erit omittenda collatio, sed in prefinitis diebus, cunctis pariter congregatis, precepta Patrum regularia recensenda sunt, ut qui necdum didicerunt percipiant quod sequantur; qui uero didicerunt, frequenti memoria admoniti, sollicite custodiant quod nouerunt. Sedentes autem omnes in collatione tacebunt, nisi forte quem auctoritas patris preceperit, ut loquatur.



CAPUT uIII. De Codicibus.

[1Kb] 1. Omnes Codices custos sacrarii habeat deputatos,  a quo singulos singuli fratres accipiant, quos prudenter lectos uel habitos semper post uesperam reddant. Prima autem hora Codices singulis diebus petantur; qui uero tardius postulat, nequaquam accipiat.

2. De his autem questionibus, que leguntur, nec forte intelliguntur, unusquisque fratrum aut in collatione aut post uesperam abbatem interroget, et, recitata in loco lectione, ab eo expositionem suscipiat, ita ut, dum uni exponitur, ceteri audiant.

536 [1Kb] 3. Gentilium libros uel hereticorum uolumina monachus legere caueat; melius est enim  eorum perniciosa dogmata ignorare, quam per experientiam in aliquem laqueum erroris incurrere.



CAPUT IX. De mensis.

[1Kb] 1. Tempore quo refectionis debitum soluitur, claustra monasterii obserentur, nec oculus extraneus interesse presumat, ne quietem fraternam presentia sua impediat. Refectionis tempore, dato signo, pariter omnes concurrant. Qui autem ad mensam tardius uenerit, aut penitentiam agat, aut ieiunus ad suum opus, uel cubile recurrat. Nemo autem ad uescendum ibit, antequam ad uocandum omnes uox signi solita insonuerit.

[1Kb] 2. Refectorium pariter unum erit; ad singulas mensas deni conuescentes resideant; reliqua turba  paruulorum assistent. Tempore conuescentium fratrum omnes discipline gerant silentium, Apostolo obtemperantes, qui dicit: Cum silentio operantes suum panem manducent . Unus tamen in medio residens, benedictione accepta, de Scripturis aliquid legat, ceteri uescentes tacebunt, lectionem attentissime audientes, ut sicut illis corporalis cibus refectionem carnis prestat, ita mentem eorum spiritualis sermo reficiat.

[1Kb] 3. Nullus ad mensas clamor excitetur, soli tantum preposito sollicitudo maneat in his que sunt uescentibus necessaria. Abbas citra languoris necessitatem cibos in conspectu pariter cum fratribus 537 sumat; nec aliud quam ceteri, nec cultius quam que in communi consistunt, preparari sibi quidpiam expetat;  sicque fit ut dum presens est, omnia diligentius administrentur; et dum communia sunt, salubriter et cum caritate sumantur. Aequalia quippe erunt mensura omnium fercula, similibusque alimentis cuncti reficiendi sunt fratres.

[1Kb] 4. Quidquid presens refectio dederit, omnes sine murmuratione percipiant; nec id desiderent, quod edendi uoluptas appetit, sed quod nature necessitas querit, scriptum est enim: Carnis curam ne feceritis in desideriis . Per omnem autem hebdomadam fratres uiles olerum cibos ac pallentia utantur legumina. Diebus uero sanctis inducant cum  pleribus leuissimarum carnium alimenta. Non erit usque ad satietatem reficiendum corpus, ne forte intereat animus; nam ex plenitudine uentris cito excitatur luxuria carnis.

[1Kb] 5. Qui autem appetitum edacitatis reprimit, sine dubio lasciuie motus restringit. Tanta cum discretione reficiendum est corpus, ut nec nimia abstinentia debilitetur, nec superflua edacitate ad lasciuiam moueatur. In utroque ergo temperantia adhibenda est, scilicet, ut et uitia carnis non preualeant, et uis ad ministerium bone operationis sufficiat. Quicunque ad mensam residens a carnibus uel uino abstinere uoluerit, non est prohibendus; abstinentia enim non prohibetur, sed potius collaudatur, tantum ne ex contemptu creatura Dei humanis concessa usibus exsecretur.

 [1Kb] 6. Nullum esus furtiua contaminio polluat, aut impudens uel priuatus extra communem mensam appetitus; excommunicationis enim 538 sententie subiacebit qui uel occulte uel extra ordinariam mensam aliquid degustauerit. Ante refectionis tempus nullus uesci audeat preter eum qui egrotat; qui enim tempus edendi antecesserit, subsequentibus penis abstinentie subiacebit. Sitienti aut cuiuspiam defectum patienti ante edendi tempus consulendum est, abbate, uel preposito ordinante, non tamen palam, ne forte sitire, uel esurire alios cogat.

[1Kb] 7. Hebdomadarius solus cibos degustet, nec quis id alius audeat, ne sub occasione degustandi gule, uel gutturi satisfaciat. Laici ministri mensis monachorum nullatenus intererunt, nec enim poterit illis  mense communis esse locus, quibus diuersum est propositum. Monachi cum a mensa surrexerint, ad orationem omnes concurrant. Quod mense redundauerit, omni cura seruatum egentibus dispensetur.

[1Kb] 8. In refectione monachorum a diebus Pentecostes  usque ad autumni principium tota estas interdiana prandia inuitet, reliquum tempus suspendat prandia, cena tantum apponatur.

[2Kb] 9. In utrisque temporibus refectio mense tribus erit pulmentis, olerum scilicet et leguminum, et, si quid tertium fuerit, id est, pomorum. Ternis quoque poculis fraterna reficienda est sitis. 539 In obseruatione autem quadragesimali, sicut fieri solet post exemptum ieiunium, pane solo, et aqua contenti omnes erunt, a uino quoque et oleo abstinebunt.



CAPUT X. De feriis.

1. Hec sunt ferie monachorum, in quibus ieiunia conquiescunt, in primis uenerabilis dies Dominicus nomini Christi dicatus. Qui, sicut propter mysterium  resurrectionis eius solemnis est, ita et apud omnes seruos eius celebritatem conuiuii uotiuo gaudio retinebit. Item a primo die Pasche usque ad Pentecostem, quinquaginta scilicet quotidianis diebus, ieiunium a sanctis Patribus dissolutum est, propter resurrectionem uidelicet Christi, et aduentum Spiritus sancti, ut hi dies non in figura laboris, quod Quadragesime tempus significat, sed in quiete letitie laxatis ieiuniis celebrentur.

[1Kb] 2. Placuit etiam Patribus a die Natalis Domini usque ad diem Circumcisionis solemne tempus efficere, licentiamque uescendi habere; non aliter et dies Epiphaniorum ueteri regula reficiendi indulgentiam consecuta est, siquidem et dum quisque fratrum conuertitur, aut ex aliis monasteriis fratres uisitandi  gratia occurrunt, pro caritate adimplenda interumpuntur ieiunia.

[1Kb] 3. Preter hec alia tempora libere libenterque cultui ieiuniorum inseruiant. Si qui autem monachorum predictis temporibus ieiunare disponunt,  nequaquam prohibendi sunt; nam et multi antiquorum Patrum his diebus in eremo abstinuisse, nec aliquando 540 ieiunia soluisse, leguntur, nisi tantum diebus Dominicis propter resurrectionem Christi.



CAPUT XI. De ieiunio.

[1Kb] 1. Ieiuniorum autem hos dies potissime ueteres elegerunt. Primum ieiunium Quadragesime quotidianum, in quo maior abstinentie obseruantia manebit in monachis, quando non solum a prandiis, sed etiam a uino et oleo abstinent. Secundum ieiunium interdianum post Pentecosten alia die inchoatum usque ad equinoctium autumnale protenditur, ternis scilicet diebus per singulas hebdomadas propter estiuos solis ardores ieiunium celebratur.

 2. Tertium sequitur quotidianum ieiunium, ab octauo Kalendas Octobris usque ad Natalem dominicum, in quo quotidiana ieiunia nequaquam soluuntur. Quartum item quotidianum ieiunium post diem Circumcisionis exoritur, peragiturque usque ad solemnia Pasche.

3. Hi autem qui, uetustate corporis consumpti, aut tenere etatis fragilitate detenti sunt, non sunt quotidianis ieiuniis exercendi, ne aut senescens etas, antequam moriatur, deficiat; aut crescens, priusquam proficiat, cadat, et ante intereat quam bonum facere discat.



CAPUT XII. De habitu monachorum.

[1Kb] 1. Cultus uestium uel indumentorum insignes monacho  deponendi. Munitus debet esse monachus, non delicatus; sicut autem 541 non oportet in monacho esse notabilis habitus, ita nec satis abiectus; nam pretiosa uestis animum ad lasciuiam pertrahit, nimis uilis aut dolorem cordis parit, aut morbum uane  glorie contrahit. uestimenta non erunt equaliter distribuenda omnibus, sed cum discretione, prout cuiusque etas, gradusque expostulat; ita enim apostolos fecisse legimus, sicut scriptum est: Erant illis omnia communia, et distribuebatur unicuique, prout opus erat .

[2Kb] 2. Uniuscuiusque fratris supplementum, uel indigentia inspiciatur, ut qui habent contenti sint, et qui non habent accipiant; nam habenti non dabitur, ut sit unde egentibus distribuatur. Porro linteo non oportet monachum indui; orarium, birros, planetas non est fas uti, neque indumenta, uel calceamenta, que generaliter cetera monasteria abutuntur. Ternis autem tunicis, et binis palliis, et singulis cucullis contenti erunt serui Christi, quibus superadiicietur  melotes pellicea, mappula, manice quoque, pedules, et calige. His tantum contenti erunt, nichil preterea aliud presumentes.

[1Kb] 3. Pedules autem utendi in monasterio, quandiu hiemis cegerit uiolentia, siue dum fratres gradiuntur in itinere, uel proficiscuntur ad urbem. Monachi autem in monasterio palliis semper operiantur, ut pro honestate tecti incedant, et pro ministerio operis expediti discurrant. Sane si quis forte pallium non habet, humeris mappulam superponat. Nullus monachorum uultus curam gerat, per quem lasciuie et petulantie crimen incurrat; non est enim 542 mente castus, cuius aut corporis cultus, aut impudicus exstat incessus.

[1Kb] 4. Nullus monachorum comam nutrire debet; nam  qui hoc imitatur, etsi ipsi hoc ad decipiendum homines per speciem simulationis non faciant, alios tamen scandalizant, ponentes offendiculum infirmis, et sanctum propositum usque ad blasphemiam perducentes. Tondere debet ergo iste, quando et omnes,  imo et simul ac pariter omnes. Nam reprehensibile est diuersum habere cultum, ubi non est diuersum propositum.



CAPUT XIII. De stramentis.

[1Kb] 1. Abbatem cum fratribus pariter in congregatione commorari oportet, ut communis conuersatio et testimonium bone uite, et reuerentiam prebeat discipline. Fratres quoque omnes, si possibile est, in uno conclaui commorari decet. Quod si difficile fuerit, certe uel decem, quibus unus est preponendus decanus, quasi rector et custos. Speciosam uel uariam supellectilem monachum habere non licet, cuius stratus erit storea, et stragulum, pelles lanate  due, galnapis quoque, et facistergium, geminusque ad caput puluillus.

543 [1Kb] 2. Per singulos menses abbas, siue prepositus lectulos cunctorum perspiciat, ne quid indigeant fratres, nec superfluum habeant. Nocte, dum ad dormiendum uadunt, seu postquam quiescitur, unus alteri nemo loquatur. Duobus in uno lecto iacere non licet. In nocturnis tenebris nemo loquatur fratri, cui obuiat. Iuncta autem nocte, dormientium lucerna locum illuminet, ut, depulsis tenebris, testimonium pateat singularis quietis.

[1Kb] 3. Stratus monachi in nulla turpi cogitatione uersetur, sed in sola contemplatione Dei; accubans et requiem corporis et quietem habeat cordis, cogitationesque prauas a se repellat, bonasque amplectens,  turpes a se reiiciat; nam animi motus imaginibus suis agitatur, et qualis uigilantis cogitatio fuerit, talis et imago per soporem occurrit. Qui nocturna illusione polluitur, publicare hoc Patri monasterii non moretur, culpeque sue merito hoc tribuat, et occulto penitentiam agat, sciens quia nisi precessisset in eo luxus animi turpia cogitantis, non sequerentur sordide atque immunde pollutiones; quem enim preuenit cogitatio illicita, tentatio illum cito fedat immunda.

[1Kb] 4. Qui nocturno delusus phantasmate fuerit, tempore officii in sacrario stabit, nec audebit eadem die ecclesiam  introire, antequam sit lotus et aquis et lacrymis. In lege quippe qui somno nocturno polluebatur, egredi iubebatur a castris, nec regredi priusquam ad uesperam lauaretur . Et si illi in carnali populo ita faciebant, quid spiritualis seruus Christi facere debet, qui magis contaminationem suam debet respicere et longe ab altario positus mente 544 et corpore pertimescere, atque in figura aque penitentie lacrymas adhibere, ut non solum aquis, sed etiam fletibus studeat ablui, quod forte per culpam occultam immunda contaminatio polluit?

5. Qui fornicationis tentamentis exestuat, oret indesinenter, atque abstineat, nec erubescat confiteri libidinis estum, quo uritur, quia uitium detectum cito curatur, latens uero quanto amplius occultatum  fuerit, tanto magis profundius serpit, quod reuera qui publicare negligit curari minime cupit.



CAPUT XIu. De delinquentibus.

1. Si quis in aliquo leui delicto titubans oberrauerit, semel atque iterum admonendus est; qui, si post secundam admonitionem nequaquam fuerit emendatus, congrua animaduersione cerceatur. Peccantem autem nullus occultet; criminis enim est consensio post secundam admonitionem celare quempiam peccantem.



CAPUT Xu. De sepius peccante.

1. Si quis sepius peccantem uiderit, prius hoc uni,  uel duobus demonstret fratribus, quorum testimonio possit conuinci. Si negauerit qui deliquit, peccatum palam commissum palam est arguendum, ut dum manifeste peccans emendatur, ii qui eum in malo imitati sunt corrigantur. Sicut autem unius delicto sepe multi pereunt, ita unius emendatione plerumque multi saluantur.



545 CAPUT XuI. De culpa indulgenda, uel culpati correctione.

[1Kb] 1. Qui uero in fratrem peccauerit, si statim reminiscens ad ueniam poscendam fuerit inclinatus, percipiat  ab eo indulgentiam, cui cognoscitur intulisse iniuriam. Qui autem non petit, aut non ex animo poscit, in collationem deductus iuxta excessum iniurie congrue subiaceat discipline. Qui sibi inuicem conuicia obiiciunt, si iterum inuicem sibi celeriter laxando ignoscunt, hi ab alio iudicandi non sunt, quia pariter sibi ueniam dare festinauerunt, si tamen excedere in semetipsos frequentius non presumant.

[1Kb] 2. Qui sponte culpam confitetur quam gessit, ueniam promereri debet quam expetet. Oretur igitur pro eo, eique confestim, si leuis culpa est, postulata indulgentia prebeatur. Qui pro graui uitio sepe excommunicatus emendari neglexerit, tandiu damnationi subiaceat, quousque uitia inolita deponat, ut quem semel illata animaduersio non cercuit, frequens  seueritas censeat emendandum. Quamuis frequentium, grauiorumque uitiorum uoragine sit quispiam immersus, non tamen est a monasterio proiiciendus, sed iuxta qualitatem cercendus, ne forte qui poterat per diuturnam penitudinem emendari, dum proiicitur, ore diaboli deuoretur.



546 CAPUT XuII. De delictis.

[2Kb] 1. Delicta autem aut grauia sunt, aut leuia. Leuioris culpe reus est, qui otiosus esse dilexit; qui ad officium, uel ad collationem, uel ad mensam tardius uenerit; qui in choro horis riserit, fabulisue uacauerit; qui, relicto officio uel opere, extra necessitatis causam foras discesserit; qui torporem aut somnum amauerit; qui sepius iurauerit; qui multiloquus fuerit;  qui ministerium cuiuslibet operis iniunctum sibi sine benedictione susceperit, aut perfecto opere benedictionem minime postulauerit; qui iniunctum opus negligenter uel tardius expleuerit; qui casu aliquid fregerit; qui damnum rei parue intulerit; qui codicem negligenter usus fuerit; qui alicubi ad momentum secesserit; qui occulte ab aliquo litteras uel quodlibet munus acceperit; uel epistolam suscipiens sine abbatis consensu rescripserit; uel quemlibet parentum seu secularium sine iussu senioris aut uiderit, aut cum eis locutus fuerit; qui seniori inobediens fuerit; qui contumaciter seniori responderit; qui erga seniorem linguam non represserit; qui lasciuus in  lingua fuerit, qui inhoneste incesserit; qui iocauerit; qui satis riserit; qui cum excommunicato locutus fuerit, orauerit, aut comederit; qui illusionem nocturnam Patri non patefecerit. Hec igitur et his similia triduana excommunicatione emendanda sunt.

[1Kb] 2. Grauiori autem culpe obnoxius est, si temulentus quisquam sit; si discors; si turpiloquus; si feminarum familiaris; si seminans 547 discordias; si iracundus; si alte et recte ceruicis; si mente tumidus, uel iactanti incessu immodaratus; si detractor; si susurro, uel inuidus; si presumptor rei peculiaris; si pecunie contagio implicitus; si aliquid preter regularem dispensationem superfluum possidens; si fraudator rei accepte aut commisse sibi, aut minus commisse.

 3. Inter hec, si de rebus secum allatis extulerit, uel de iis per inobedientiam murmurauerit; si falsum dixerit; si contentiones uel rixas amauerit; si manifestum conuicium fratri intulerit; si personam innocentem falso crimine maculauerit; si contumaci animo seniorem despexerit; si rancorem aduersus fratrem tenuerit; si peccanti in se et postea supplicanti ueniam non concesserit; si cum paruulis iocauerit, riserit, uel eos osculatus fuerit; si cum altero in uno lecto iacuerit; si rei maioris damnum intulerit; si furatus fuerit; si periurauerit; si extra communem mensam priuatim uel furtim quidpiam sumpserit; si alicubi, extra consultum prepositi uel abbatis, discedens, medio die, uel amplius, commoratus fuerit; si, ut otiosus sit, falsam infirmitatem  pretenderit. Hec et his similia iuxta arbitrium Patris diuturna excommunicatione purganda sunt, et flagellis emendanda, ut qui grauius peccasse noscuntur, acriori seueritate cerceantur, consideratis tamen personis, qui sint humiles, quiue superbi.



CAPUT XuIII. De excommunicatione

[1Kb] 1. Satisfactio delinquentium hec est: in officio fratribus constitutis, peracto penitentie tempore, uocatus is qui excommunicatus est, soluet statim cingulum, humique extra chorum prostratus iacebit, agens penitentiam, quousque expleatur celebritas, cumque iussus fuerit ab abbate de solo surgere, ingrediensque  548 in chorum, data oratione pro eo ab abbate, et respondentibus cunctis amen, surgat, atque ab omnibus pro negligentia ueniam poscat, adepturus indulgentiam post huius emendatorie satisfactionis censuram.

[2Kb] 2. In minori uero etate constituti non sunt cercendi sententia excommunicationis, sed pro qualitate negligentie congruis affligendi sunt plagis, ut quos etatis infirmitas a culpa non reuocat, flagelli disciplina compescat. Excommunicati autem ab iis locis quibus fuerint constituti ante penitentie tempus expletum prohibeantur progredi. Ad excommunicatum nulli licebit ingredi citra imperium senioris. Cum excommunicato nulli penitus uesci liceat, ne ipsi quidem qui alimenta uictui prebet.

 [2Kb] 3. Si excommunicatio biduana fuerit, excommunicato nichil alimenti prebendum est; certe si plurimorum dierum illata fuerit communionis suspensio, sola panis et aque in uespertinum erit adhibenda refectio. Excommunicatis preter hiemis uiolentiam cubile humus erit, stratum, siue storea; amictus autem tegmen rasum, aut certe cilicium; calceamentum, aut spartee, aut quodlibet genus solearum.

549 [2Kb] 4. Excommunicandi potestatem habeant Pater monasterii, siue prepositus; reliqui autem excessus monachorum in collectam abbati uel preposito deferentur, ut is qui deliquisse cognoscitur competenti seueritate cerceatur.



CAPUT XIX. De familiari uita.


[1Kb] 1. Monachi in communi uiuentes nichil peculiare sibi facere audeant, neque in suis cellulis quidquam quod ad uictum, uel habitum, uel ad quamlibet rem aliam pertineat, sine regulari dispensatione abbatis possidere presumant. In Pentecoste autem, que est dies remissionis, omnes fratres sub diuina professione se alligent nichil peculiare apud conscientiam suam habere. Si quod a parentibus uel extraneis munus cuilibet monacho fuerit directum, in conuentum fratrum redactum sit, ut cui necesse erit prebeatur. Monachus enim quidquid acquirit, non sibi, sed monasterio acquirit.

550 [1Kb] 2. Nullus peculiariter separatam sibi ad habitandum  cellulam expetat, in qua priuatim a cetu remotus uiuat, preter eum qui fortasse morbo, uel etate defessus, et hoc ex consultu Patris monasterii promeruerit. Ceteri uero, quibus nec languor, nec senectus inest, in sancta societate communem uitam et conuersationem retinebuut. Nullus separatam cellulam a cetu remotus sibi expetet, in qua subsidio reclusionis, aut instanti otio, aut latenti uitio seruiatur, et maxime uane glorie, aut mundialis opinionis fame.

3. Nam plerique proinde reclusi latere uolunt, ut pateant; ut qui uiles erant, aut ignorabantur foris positi, sciantur, atque honorentur inclusi. Nam reuera  omnis qui propter uite quietem a turbis discedit, quanto magis a publico separatur, tanto minus latet. Oportet ergo tales in sancta societate commorari, atque sub testimonio uitam suam transigere, ut si quid in eis uitiorum est, dum non celatur, curetur; si quid uero uirtutum, ad imitamentum proficiat aliorum, dum humilitatis eorum exempla alii contuentes, erudiuntur.

[1Kb] 4. Non est presumendum sine conscientia abbatis egenis uel quibuslibet conferre de eo quod regulari dispensatione noscitur monachus possidere; nec cum alio fratre quidpiam commutare, nisi abbas uel prepositus illi iusserit, nulli licebit; nec habebit quispiam preter illa que communi monasterii lege concessa sunt de rebus monasterii. Abbati uel monacho  monasterii seruum non licebit facere liberum: qui enim nichil proprium habet, libertatem rei aliene dare non debet. Nam sicut seculi leges sanxerunt, non potest alienari possessio, nisi a proprio domino: 551 ita et omne quod in monasterio in nummo ingreditur, sub testimonio seniorum accipiendum.

[1Kb] 5. Eadem pecunia in tribus partibus diuidenda est; quarum erit una pro infirmis et senibus, et pro aliquo cemendo in diebus sanctis cultius ad uictum fratrum; alia pro egenis; tertia pro uestimentis fratrum, et puerorum, uel quibusque ad necessitatem monasterii cemendis. Quas tres partes custos sacrarii percipiat, ac, precipiente abbate, sub testimonio prepositi uel seniorum de singulis partibus pro suis necessariis causis expendat.



CAPUT XX. Quid ad quem pertineat.


[2Kb] 1. Ad prepositum autem pertinet sollicitudo monachorum, actio causarum, cura possessionum, satio agrorum, plantatio et cultura uinearum, diligentia gregum, constructio edificiorum, opus carpentariorum, siue fabrorum. Ad custodem sacrarii pertinet cura uel custodia templi, signum quoque dandi in uespertinis, nocturnisque officiis, uel uestes suere, ac uasa sacrorum, Codices quoque instrumentaque  cuncta, oleum in usus sanctuarii, cera et luminaria. Iste a uestiario monasterii suscipiet acus, etiam et fila diuersa pro consuendis uestibus fraternis habebit, et omnibus, ut necesse est, ministrabit. Ad hunc quoque pertinebit aurum atque 552 argentum, ceteraque fracta eris ferrique metalla, ordinatio quoque linteariorum, fullonum, calceariorum atque sartorum.

[1Kb] 2. Ad ianitorem pertinebit cura hospitum, denuntiatio aduenientium, custodia exteriorum claustrorum. Ad eum qui cellario preponitur pertinebit sollicitudo eorum que in promptuario sunt: iste prebet hebdomadariis quidquid necessarium est uictui monachorum, hospitum et infirmorum; isto presente, dispensantur ea que mensis deferenda sunt;  is etiam quidquid residuum fuerit pro pauperum usibus conseruabit, huic quoque hebdomadarius, expleta hebdomada, uasa sibi tradita exhibebit, ad perspiciendum utique, si negligentius habita sunt, et ad denuo succedentem hebdomadarium coram isto tradentur. Ad hunc quoque pertinent horrea, greges ouium et porcorum, lana et linum, de area sollicitudo, cibaria administrandi pistoribus, iumentis, bobus et auibus, industria quoque calceamentorum, cura pastorum, seu piscatorum.

[1Kb] 3. Ad hebdomadarium pertinet cura ferculorum, administratio mensarum, signum dandi in diurnis officiis, siue in collatione, uel in collecta post solis occubitum. Ad hortulanum quoque pertinebit munitio  custodiaque hortorum, aluearia apum, cura seminum diuersorum, ac denuntiatio quid et quando oporteat in hortis seri, siue plantari. Ars autem pistoria ad laicos pertinebit; ipsi enim triticum purgent, ipsi ex more molant; massam tantumdem monachi conficiant, et panem sibi propriis manibus ipsi faciant. Porro pro hospitibus, uel infirmis, laici faciant panes.

4. Instrumentorum et ferramentorum custodia ad unum quem Pater monachorum elegerit pertinebit, qui ea operantibus distribuat receptaque custodiat.  Et licet hec cuncta specialiter singulis maneant distributa, omnia tamen a Patre ordinata ad curam prepositi pertinebunt. Ad custodiendam autem in urbe cellam 553 unus senior, et grauissimus monachorum cum duobus paruulis monachis constituendus est, ibique, si culpa caret, conuenit eum perpetim perdurare.

[2Kb] 5. Porro cura nutriendorum paruulorum pertinebit ad uirum quem elegerit Pater, sanctum sapientemque, atque etate grauem, informantem paruulos non solum studiis litterarum, sed etiam documentis magisterioque uirtutum. Cura peregrinorum, uel pauperum eleemosyna pertinebit ad eum cui dispensationis potestas commissa est. Iste quod habet tribuat, et communicet, in quantum potest, non ex tristitia, aut necessitate: Hilarem enim datorem diligit Deus .



CAPUT XXI. De infirmis.


[1Kb] 1. Cura infirmorum sane sancteque conuersationis uiro committenda est, qui pro eis sollicitudinem ferre possit, magnaque cum industria presto faciat quidquid imbecillitas eorum exposcit. Ipse autem sic egrotis deseruiet, ut de sumptibus eorum uesci non presumat. Aegrotis delicatiora sunt prebenda alimenta, quousque ad incolumitatem perueniant. Postquam salutem receperint, ad usum pristinum reuertentur

[1Kb] 2. Infirmi autem pro eo quod delicatius aguntur, fortiores inde nequaquam scandalizentur; qui enim sani sunt infirmos tolerare 554 debent; qui autem  infirmi sunt sanos et laborantes anteponendos sibi non dubitent. Nullum oportet uel ueram corporis infirmitatem celare, uel falsam pretendere. Sed qui possunt Deo gratias agant, et operentur; qui uero non possunt manifestent suos languores, humaniusque tractentur.

[1Kb] 3. Sub pretextu infirmitatis nichil peculiare habendum  est, ne lateat libido cupiditatis sub languoris specie. Lauacra nulli monacho adeunda studio lauandi corporis, nisi tantummodo propter necessitatem languoris, et nocturnam pollutionem. Nec differendum est propter medelam, si expedit; nec murmurandum est, quia non fit pro appetitu uoluptatis, sed pro remedio tantum salutis.



CAPUT XXII. De hospitibus.

1. Aduenientibus hospitibus prompta atque alacris susceptio est adhibenda, scientes ob hoc in nouissimum consequi retributionem. Sicut enim Dominus dicit: »Qui uos recipit, me recipit, et qui me recipit recipit illum qui misit me; qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet; et qui potum dederit uni ex  minimis istis calicem aque frigide tantum in nomine meo, amen dico uobis, non perdet mercedem suam .«

[1Kb] 2. Et licet omnibus hospitalitatis bonum cum gratia oporteat referri, uberior tamen monachis deferenda est honorificentia hospitalitatis. Prebeantur eis habitacula, lauentur eorum pedes, ut 555 preceptum Dominicum impleatur; congruis etiam sumptibus eisdem humanitatis gratia prebeatur.



CAPUT XXIII. De profectione.

[1Kb] 1. Nullus monachus, inconsulto abbate, audeat uspiam progredi, nec aliquid presumere sine imperio eius, seu prepositi. Si quando abbas uel prepositus,  alicubi proficiscuntur, ille ferat fratrum sollicitudinem, qui est prepositus secundus in ordine. Nullus propinquum, uel extraneum, hospitem uel monachum, familiarem seu parentem uidere absque imperio senioris, neque sine iussu abbatis quispiam accipere epistolam uel dare cuiquam presumat.

[1Kb] 2. Quando fratres foras proficiscuntur, uer redeunt  congregatis omnibus in ecclesia, benedictionem accipiant. Eodemque modo hebdomadarius, uel quilibet rerum dispensatores; sed dum pro necessitate aliqua monasterii diriguntur, duo fratres spirituales ac probatissimi eligantur. Adolescentuli autem uel nuper conuersi a tali ministerio remouendi sunt, ne aut infirma etas carnis desiderio polluatur, aut rudis conuersatio ad seculi desiderium reuertatur.

3. Monachus, dum ad aliquod monasterium mittetur uisitandum, quandiu cum eis fuerit, ad quos destinatus est, ita eum ibi oportet uiuere, sicut reliquum cetum sanctorum uidet, propter scandalum, scilicet, et perturbationem infirmorum.



CAPUT XXIu. De defunctis.

 1. Transeuntibus de hac luce fratribus, antequam sepeliantur, pro dimittendis eorum peccatis, sacrificium  Domino offeratur. Corpora 556 fratrum uno sepelienda sunt loco, ut quos uiuentes caritatis tenuit unitas, morientes unus locus amplectatur.

[1Kb] 2. Pro spiritibus defunctorum altera die post Pentecosten sacrificium Domino offeratur, ut beate uite participes facti, purgatiores corpora sua in die resurrectionis accipiant

[2Kb] 3. Hec igitur, o serui Dei, et milites Christi, contemptores mundi, ita uobis custodienda uolumus, ut maiora precepta potius seruetis. Suscipite igitur inter illa et hanc admonitionem nostram, humili corde custodientes que dicimus, libenter sumentes quod dispensamus; quatenus et uobis de fructu operis sit gloria, et nobis pro ipsa admonitione postulata proueniat uenia. Deus autem omnipotens custodiat uos  in omnibus bonis, et quomodo cepit, sic et confirmet gratiam suam in uobis. Amen.





SANCTI ISIDORI HISPALENSIS EPISCOPI EPISTOLAE. *



EPISTOLA PRIMA. ISIDORI LEUDEFREDO EPISCOPO.


557 Domino meo Dei seruo Leudefredo episcopo Isidorus.

[1Kb] 1. Perlectis sanctitatis tue litteris, gauisus sum  quod optatam salutem tuam earum relatu cognoui, de iis autem que in consequentibus insinuare eloquii tui sermo studuit gratias ago Deo, quod sollicitudinem officii pastoralis impendis, et qualiter ecclesiastica officia ordinentur perquiris. Et licet omnia  prudentie uestre sint cognita, tamen quia affectu fraterno me consulis, ex parte qua ualeo expediam, et de omnibus Ecclesie gradibus, quid ad quem pertineat eloquar.

2. Ad ostiarium namque pertinent claues ecclesie, ut claudat et aperiat templum Dei; et omnia que sunt intus extraque custodiat, fideles recipiat, excommunicatos et infideles reiiciat.

3. Ad acolythum pertinet preparatio luminariorum in sacrario, ipse cereum portat, ipse suggesta, pro Eucaristia subdiaconis calicem preparat.

4. Ad exorcistam pertinet exorcismos memoriter retinere, manus super energumenos et catechumenos exorcizandos imponere.

5. Ad psalmistam pertinet officium canendi, dicere  benedictiones, psalmos, laudes, sacrificii responsoria, et quidquid pertinet ad cantandi peritiam.

558 6. Ad lectorem pertinet lectiones pronuntiare, et ea que prophete annuntiauerunt populis predicare.

7. Ad subdiaconum pertinet calicem et patenam ad altarium Christi deferre, et Leuitis tradere, eisque administrare; urceolum quoque, et aquamanilem, et manutergium tenere, et episcopo, et presbyteris, et Leuitis pro lauandis ante altarium manibus aquam prebere.

8. Ad diaconum pertinet assistere sacerdotibus, et ministrare in omnibus que aguntur in sacramentis  Christi, in baptismo scilicet, in chrismate, in patena et calice; oblationes inferre, et disponere in altario, componere mensam Domini, atque uestire, crucem ferre, predicare Euangelium et Apostolum. Nam sicut lectoribus uetus Testamentum, ita diaconibus Nouum predicare preceptum est: ad ipsum quoque pertinet officium precum, recitatio nominum; ipse premonet aures ad Dominum habere, ipse hortatur clamore, pacem ipse annuntiat.

[2Kb] 9. Ad presbyterum pertinet sacramentum corporis et sanguinis Domini in altari Domini conficere, orationes dicere, et benedicere populum.

10. Ad episcopum pertinet basilicarum consecratio,  unctio altaris, confectio chrismatis, ipse predicta officia et ordines ecclesiasticos constituit, ipse sacras uirgines benedicit; et dum presit unusquisque in singulis, hic tamen est in cunctis. Hi sunt ordines et ministeria clericorum, que tamen auctoritate pontificali 559 in archidiaconi cura, et primicerii, ac thesaurarii sollicitudine diuiduntur.

[1Kb] 11. Archidiaconus enim imperat subdiaconibus et Leuitis, ad quem ista ministeria pertinent: ordinatio uestiendi altaris a Leuitis, cura incensi, et sacrificii deferendi ad altare, cura subdiaconorum de subinferendis ad altare in sacrificio necessariis, sollicitudo quis Leuitarum Apostolum et Euangelium legat, quis preces dicat, seu responsorium in Dominicis diebus, aut solemnitatum. Sollicitudo quoque parochitanorum,  et ordinatio, et iurgia ad eius pertinent curam; pro reparandis diecesanis basilicis ipse suggerit sacerdoti; ipse inquirit parochias cum iussione episcopi, et ornamenta, uel res basilicarum parochitanarum, gesta libertatum ecclesiasticarum episcopo idem defert.

[1Kb] 12. Collectam pecuniam de communione ipse accipit, et episcopo ipse defert, et clericis partes proprias ipse distribuit. Ab archidiacono nuntiantur episcopo excessus diaconorum; ipse denuntiat sacerdoti in sacrario ieiuniorum dies, atque solemnitatum; ab ipso publice in ecclesia predicantur. Quando autem archidiaconus absens est, uicem eius diaconus sequens adimplet.

[1Kb] 13. Ad primicerium pertinent acolythi, et exorciste,  psalmiste, atque lectores, signum quoque dandum pro officio clericorum, pro uite honestate, et officium meditandi, et peragendi sollicitudo. Lectiones, benedictiones, psalmum, laudes, offertorium, et responsoria quis clericorum dicere debeat; ordo quoque et modus psallendi in choro pro solemnitate et tempore; ordinatio pro luminariis deportandis; si quid etiam necessarium pro reparatione basilicarum, que sunt in urbe, ipse denuntiat sacerdoti; epistolas episcopi pro diebus ieiuniorum parochitanis per ostiarios iste dirigit; clericos quos delinquere cognoscit iste distringit: 560 quos uero emendare  non ualet, eorum excessus ad agnitionem episcopi defert. Basilicarios ipse constituit, et matriculas ipse disponit. Quando autem primicerius absens est, ea, que predicta sunt, ille exsequitur, qui ei aut loco est proximus, aut eruditione in his expediendis intentus.

[1Kb] 14. Ad thesaurarium pertinet basilicarii et ostiarii ordinatio, incensi cura, chrismatis cura conficiendi, baptisterii ordinandi, preparatio sacrificii de his que immolanda sunt; ad eum uenient de parochiis pro chrismate; cereos et oblationes altaris ipse accipit a populo; ipse colligit per ecclesias cereos in festiuitatibus. Ad eum pertinent ornamenta, et uestimenta altaris, quidquid in usu templi est, sub eius ordinatione existit, uela et ornamenta basilicarum  que in urbe sunt, et non habent presbyterum, ipse custodit. De candelis autem et cereolis quotidianis quidquid superest in basilicis, basilicarius per singulos menses huic deportat. Ex quibus thesaurarius dat quartam basilicario, tres reliquas partes diuident equaliter sibi cum primicerio, et presbytero, qui missam celebrat in eamdem basilicam.

15. Ad economum pertinet reparatio basilicarum, atque constructio, actiones ecclesie in iudiciis uel in proferendo, uel in respondendo, tributi quoque acceptio, et rationes eorum que inferuntur. Cura agrorum et culture uinearum, cause possessionum, et seruitialium stipendia clericorum, uiduarum, et deuotarum pauperum; dispensatio uestimenti, et uictus domesticorum, clericorum, seruitialium quoque, et  artificum, que omnia cum iussu et arbitrio sui episcopi ab eo implentur.

16. Hec sunt que uel a maioribus per officiorum ordines distributa sunt, uel consuetudine ecclesiarum in unumquemque seruata. Nec aliquid ex his nostri iudicii deputes, nisi quod aut ratio docuit, aut uetustatis antiquitas sanxit.

[1Kb] 17. Patrem autem monasterii, unde innotuistis, illum preferri oportet, quem sancta uita et probitas morum commendat, quique dum subiectus exstitit, fraus in illo non fuit. Huic iuste gratia cumulatur, dicente Domino: Quia in pauca fuisti fidelis, in multa  te constituam . Qui uero adhuc sub regimine positus improbe uixit, 561 et fratribus fraudem facere non pertimuit, hic prelatus licenter ac libere maiora et deteriora committet, dum se in potestate et libertate aspexerit.

18. De talibus enim dicit Apostolus: Sed uos iniuriam facitis, et hoc fratribus. An nescitis quia iniqui regnum Dei non possidebunt ? Sed nobis ista sufficiat dicere tibi, quod Deo dignum existimas adimple. Post hec autem precari tuam sanctitatem non desino, ut pro me intercessor apud Dominum existas, ut, quia meo uitio lapsus sum, per te remissionem consequar peccatorum.



EPISTOLA II. ISIDORI BRAULIONI ARCHIDIACONO.

 In Christo carissimo, et dilectissimo filio, Braulioni archidiacono, Isidorus.

[2Kb] 1. Dum amici litteras, carissime fili, suscipis, eas pro amico amplecti non moreris. Ipsa est enim secunda inter absentes consolatio, ut si non est presens qui diligitur, pro eo littere amplexentur. Direximus tibi annulum propter nostrum animum, et pallium pro amicitiarum nostrarum amictu, unde antiquitas hoc traxit uocabulum. Ora igitur pro me, inspiret tibi Dominus ut merear adhuc in uita uidere te. Et quem mestificasti abeundo, aliquando iterum letifices te presentando. Quaternionem regularum per Maurentionem primicerium direximus. De cetero autem opto tuam semper cognoscere salutem, dilectissime mi domine, et carissime fili.



EPISTOLA III. ISIDORI BRAULIONI ARCHIDIACONO.


562 In Christo carissimo et dilectissimo fratri Braulioni archidiacono Isidorus.

[3Kb] 1. Quia non ualeo te frui oculis carnis, perfruar saltem alloquiis, ut ipsa amici sit consolatio incolumem litteris cognoscere quem cupio uidere. Utrumque bonum esset, si liceret; sed uel mente de te reficiar, si corporali obtutu non ualeo. Dum pariter essemus, postulaui te, ut mihi decadem sextam sancti Augustini transmitteres; posco ut quoquomodo me cognitum ei facias.

 [1Kb] 2. Misimus uobis Synonymorum libellum, non pro id quod alicuius utilitatis sit, sed quia eum uolueras. Commendo autem hunc puerum, commendo et memetipsum, ut ores pro me misero, quia ualde langueo et infirmitatibus carnis, et culpa mentis. In utroque tuum presidium posco, quia per me nichil mereor; de cetero pete ut dum uita comite portitori ad nos regredi fuerit opportunitas, uestris nos iubeatis letificare eloquiis.



EPISTOLA Iu. ISIDORI MASSONAE EPISCOPO.

563 Domino sancto meritisque beato Massone episcopo Isidorus.

[2Kb] 1. ueniente ad nos famulo uestro uiro religioso Nicetio, litteras honorificentie uestre nobis detulit,  in quibus agnitio salutis uestre nichilominus perpatuit maxime per eum portitorem, cuius lingua epistola uiuens erat. Unde pro salute uestra gratiarum actionibus Deo nostro repensis, in quantum ualuit mediocritas nostra uice inquisitionis studio poscentes meritorum uestrorum suffragiis diuinis uos commendare conspectibus.

[1Kb] 2. uerum quod sequenter in epistolis uenerabilis fraternitas uestra innotuit, nulla est in huiusmodi sententiis decretorum diuersitas intelligenda, quod alibi legitur in lapsu corporali restaurandum honoris gradum post penitentiam, alibi, post huiusmodi delictum, nequaquam reparandum antiqui ordinis meritum.

3. Hec enim diuersitas hoc modo distinguitur: illos  enim ad pristinos officii gradus redire canon precipit, quos penitentie precessit satisfactio, uel digna peccatorum confessio; at contra ii qui neque a uitio corruptionis emendantur, atque hoc ipsum carnale delictum quod admittunt etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt.

[1Kb] 4. Ergo ita est utraque dirimenda sententia, ut  necesse sit illos restaurari in locum honoris, qui per penitentiam reconciliationem 564 meruerunt diuine pietatis. Hi neque immerito consequuntur adempte dignitatis statum, qui per emendationem penitentie recepisse noscuntur uite remedium. Id enim, ne forte magis ambiguum sit, diuine auctoritatis sententia confirmetur.

5. Ezechiel enim propheta sub typo preuaricatricis Ierusalem ostendit post penitentie satisfactionem pristinum posse restaurari honorem. Confundere , o Iuda, et porta ignominiam tuam. Et post paululum: Et tu, inquit, et filie tue reuertimini ad antiquitatem uestram . Quod dixit, confundere, ostendit post confusionem, id est, peccati opus, debere quemque erubescere, et pro admissis  sceleribus uerecundam frontem humi prostratam demergere, pro eo quod dignum confusionis perpetrauerit opus.

[1Kb] 6. Deinde precipit ut portet ignominiam, id est, dehonorationem nominis, siue dignitatis, et reuertatur ad antiquitatem suam. Ergo dum quisque post opera confusionis sue confunditur, atque ignominiam depositionis sue cum humilitate portauerit, reuocari secundum prophetam ad priorem statum poterit. Item Ioannes euangelista angelo Ephesi Ecclesie inter cetera simile quiddam scribit: Memor esto unde cecideris, et age penitentiam, et prima opera tua fac, alioquin ueniam tibi, et mouebo candelabrum tuum de loco suo .

7. In angelo Ecclesie prepositum utique, id est,  sacerdotem ostendit, iuxta Malachiam, qui dicit: Labia sacerdotis custodiunt scientiam, et lex requiritur ex ore eius, quia angelus Domini exarcituum est . Prepositus ergo lapsus in uitium per euangelistam monetur, ut memor sit unde ceciderit, et agat penitentiam, et prima opera faciat, ut non moueatur candelabrum eius.

 [1Kb] 8. Nam candelabrum doctrina sacerdotalis, uel honor potestatis, quem gestat, intelligitur, iuxta quod scriptum est apud Samuelem in damnationem Heli: Oculi eius caligauerant, nec poterant uidere lucernam Dei, antequam exstingueretur ; lucerna quippe Dei fuerat, quod dignitate sacerdotali pollens, iustitie claritate 565 fulgebat; exstinctam propheta asserit, dum ob scelera filiorum sacerdotii potestatem meritorumque lumen amisit. Candelabrum ergo, siue lucerna sacerdotis  tunc penitus iuxta Ioannem exstinguitur, uel mouetur, quando post delicti casum, neglecta penitentia, admissa scelera non deflentur.

9. Non enim dicit: Pro eo quod cecidisti, commouebo candelabrum tuum; sed, nisi penitentiam egeris,  mouebo candelabrum tuum. Ergo ad quemque prepositum peccantem, si preuenerit penitentia delicti, utique sequitur uenia, et reparatio meriti. Et in Prouerbiis scriptum est: Qui abscondit scelera sua, non dirigetur; qui uero confessus fuerit, et dereliquerit ea, misericordiam consequetur .

10. Nam et ipsum, quod canonum censura post septem annos remeare penitentem in statum pristinum precipit, non ex electione proprii arbitrii sancti Patres, sed potius ex sententia diuini iudicii sanxerunt. Nam legitur quod Maria soror Moysi prophetissa, dum obtrectationis aduersus Moysen incurrisset delictum, illico stigmate lepre perfusa est; cumque peteret Moyses ut emundaretur, precepit eam Deus extra castra septem diebus egredi, atque  post emendationem rursus eam in castra admitti .

11. Maria ergo, soror Aaron, caro intelligitur sacerdotis, que dum superbie dedita, sordidissimis corruptionum contagiis maculatur, extra castra septem diebus, id est, extra collegium sancte Ecclesie septem annis proiicitur, qui post emundationem uitiorum loci, siue pristine dignitatis recipit meritum.

12. Ecce in quantum ualui, concilii Ancyritani antiquam et plenam auctoritate sententiam sacris testimoniis plane explanaui, ostendens eum posse restaurari in proprio honore, qui per penitentie satisfactionem nouit propria delicta deflere: qui uero neque luget que gessit, sed lugenda sine ullo pudore  religionis, uel timore iudicii diuini committit, eum nullo modo posse ad pristinum gradum restaurari.

13. In finem autem epistole huius hoc adiiciendum putaui, ut quotiescunque in gestis conciliorum discors sententia inuenitur, illius concilii magis teneatur sententia, cuius antiquior aut potior exstat  auctoritas. Datum pridie Kal. Mart., anno tertio regni domini nostri gloriosissimi Witerici regis.



EPISTOLA u. ISIDORI HELLADIO ALIISQUE EPISCOPIS.

566 Dominis meis et Dei seruis Helladio ceterisque qui cum eo sunt coadunati episcopis Isidorus.

[1Kb] 1. Afficimur lacrymis, compungimur stimulis peccatorum nostrorum, cum ruinam fratris agnoscimus, quia sicut de salute letitia, ita de periculo anime gemitus est. Cognouimus enim Hispalensem Cordubensis ecclesie sacerdotem in pontificali culmine carnali labe dilapsum, et de altitudine honoris in profundo flagitiorum flenda ruina demersum; et quia uobis sollicitudo pastoralis incumbit, uestroque iudicio delinquentium errores discutiendos censura diuina  disposuit, dicens: Sacerdotes stabunt in iudiciis meis, et iudicabunt inter sanctum et pollutum , hanc igitur uocem Domini cognoscentes, cum effusione lacrymarum uestram sanctitatem deposcimus, ut idem lapsus sancto cetui uestro presentatus, agnito a uobis confessionis eloquio, synodali sententia a gradu sacerdotii deponatur.

2. Melius est illi ut temporaliter iudicetur a uobis, quam eterno damnetur iudicio. Leuior est illi presentis temporis ignominia, quam futura gehenne tormenta. Sciat enim se amisisse nomen, et officium sacerdotis, qui meritum perdidit sanctitatis. Quapropter iudicii uestri decreto penitentie perpetua flagitia perpetrata lamentatione deploret; plangat sacerdotii cultum, quem male uiuendo perdidit; lugeat  anime sue statum, quem tanto putredinis ceno coinquinauit; fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem. Pro me quoque deprecor, sanctissimi sacerdotes, ut pietatem diuinam exorare dignemini, ut immemor malorum meorum, quibus et ipse collapsus sum, a peccatorum uinculo, quibus huc usque sum colligatus, dissoluat, et fructum indulgentie uestris meritis tribuat.



EPISTOLA uI. ISIDORI CLAUDIO DUCI.

567 Dilecto in Christo filio Claudio duci Isidorus.

[1Kb] 1. Catholice strenuitatis tue suscipiens schedulas, Domini nostri Iesu Christi omnipotentiam collaudamus,  qui de prosperis tuis successibus et triumphis Ecclesie sancte sue misericorditer in presenti de inimicis triumphare largitur. Te quidem me piis urgente petitionibus, tuis inquisitionibus respondere, letor in Domino, quia ea que sunt de fide catholica, sollicite perquiris. Ad id ergo quod obiecisti primo,  pretermissis plurimis rationibus, tibi rationabiliter ac simpliciter respondemus.

2. Sic nos scimus preesse Ecclesie Christi, quatenus Romano pontifici reuerenter, humiliter et deuote, tanquam Dei uicario, pre ceteris Ecclesie prelatis specialius nos fateamur debitam in omnibus obedientiam exhibere. Contra quod quemquam procaciter uenientem, tanquam hereticum, a consortio fidelium omnino decernimus alienum. Hoc uero non ex electione proprii arbitrii, sed potius auctoritate Spiritus sancti habemus firmum, ratumque credimus, et tenemus.

3. Si uero  infidelis sit non manifeste, in nullo leditur obedientia nostra, nisi preceperit contra fidem. Preterea prauis prelatis obediendum  in iussionibus bonis Dominus precipit, ubi dicit: Quod dicunt, facite, eorum praua opera precipit euitanda, cum subiungit: Quod autem faciunt, nolite facere . In dubiis etiam preceptis, prauis prelatis obediendum est, quandiu eos Ecclesia tolerauerit, nisi ex manifesta prelati infamatione in precepto iuste possit heresis suspicio prouenire. De similibus quoque illaqueationibus idem uidetur. In preceptis manifeste malis nullatenus est obediendum, etiam bonis prelatis, quia quandoque Deus occultat maiori quod reuelat minori.

[1Kb] 4. Item nobis insinuare curasti quorumdam Grecorum obiectionem, 568 quod in Nicena uel Constantinopolitana synodo sub anathemate prohibitum  legitur in Symbolo, et in illo sancti Athanasii de fide catholica diminuere uel addere aliquid; atque ideo quidam ex Grecis Latinos proterue nituntur reprehendere, quod in professione sancte fidei Deo corde et ore decantent: Qui ex Patre Filioque procedit, cum in predictis conciliis fuerit positum ex Patre procedit, et sancta Romana Ecclesia ex Patre Filioque Spiritum sanctum procedere approbat atque credit.

5. Que supradicta prohibitio, si subtiliter et recte perspicitur, omnis ambiguitas remouetur; cum enim addere, seu diminuere prohibuit, de re contraria intellexit, cui sententie illud Apostoli congruit: Si quis uobis aliud euangelizauerit, preter id quod accepistis a nobis, anathema sit . Et Ioannes  Apostolus ait: Si quis uenerit ad uos, aliam doctrinam afferens, non eum recipiatis, neque ei aue dixeritis . Cum dixit aliam doctrinam, heresim precauendo, absque ambiguitate de doctrine contrarietate nobis uoluit demonstrare.

6. Plura quidem alia predicauerunt apostoli, martyres et Ecclesie orthodoxi doctores; sed quia non contraria, prohibitio apostolica huiusmodi non intelligitur contraire, eo quod sint ad unum ueritatis finem tendentia. Cum ergo de similibus idem constet esse iudicium, patet procul dubio predictarum sententiarum  prohibitiones de contrarietate hereseum esse recipiendas.

7. Spiritum uero sanctum esse Patris, et Filii, et a Patre, et a Filio mitti, atque procedere ab utroque, sancte Scripture testimoniis clarius demonstremus. Apostoli uerba sunt hec: Si spiritus eius, qui suscitauit Iesum a mortuis, habitat in uobis, et cetera . Et alibi: Misit Deus Spiritum Filii sui in corda nostra . Ecce manifeste patet apostolicis uerbis Spiritum sanctum esse Dei Patris suscitantis a morte, et Dei Filii suscitati, qui non tres dii, sed unus est credendus, et adorandus, sicut Moyses testatur: Audi, inquit, Isrel, Dominus Deus tuus, Deus unus est .

8. A Patre Spiritum sanctum mitti, Dominus in  Euangelio loquitur dicens: Paracletus Spiritus sanctus, quem mittet Pater in nomine meo, ille uos docebit omnia . Et quod mittatur a Filio, ipsa ueritas dicit: Cum uenerit Paracletus, quem ego uobis mittam a Patre . His itaque plenarie declaratur, sancti Spiritus missionem a Patre esse, 569 et a Filio. A Patre nempe Spiritus sanctus procedere ostenditur, cum dicitur: Spiritus ueritatis, qui a Patre procedit ; a Filio uero, cum post resurrectionem suam insufflauit, et discipulis suis dixit: Accipite Spiritum sanctum .

9. Isaias etiam in persona Patris dicit: Spiritus a facie mea egredietur. Dei Patris uerbum, uel facies Unigenitus eius est, homo enim per faciem a nobis  agnoscitur, et Deus Pater per Filium innotuit mundo; unde Filius ait: Pater, manifestaui nomen tuum, hominibus, quos dedisti mihi . Et illud: Notum feci eis nomen tuum, et notum faciam . Possumus ad hec latius probanda plura inducere; sed forsitan, cui non sufficiunt ista, multa non proderunt ad salutem, quia animalis homo non percipit ea que Dei Spiritus sunt , arbitrans esse stultitiam que dicuntur, et quia profecto hoc ex contemptu ignorantie prouenit, ignorans ignorabitur.

10. Dum autem sancte Trinitatis personas loquendo distinguimus, summopere curemus ne indiuiduam, ac simplicissimam essentiam unius Dei diuidere uideamur. Sed quid sit illud ineffabile Patris  generare, illud etiam inestimabile Filii nasci, generari, uel exire; atque illud incomprehensibile Spiritus sancti a Patre et Filio mitti, uel procedere, et cetera, que huiusmodi de personarum uarietate dicuntur, si non capimus mente, capiamus fide, ut salui esse perpetuo mereamur.

11. Ecce breuitate qua ualui tuis inquisitionibus satisfeci. Sed quod subiecisti, habere te hereticos, cum quibus assidue disputas, et quos ad fidem catholicam studes reuocare, laudamus zelum, sed audaciam reprehendimus. Dicit namque Scriptura diuina:  Qui tetigerit picem, inquinabitur ab ea . Caue igitur, dilectissime fili, ut quia Deus triumphalibus tropheis armorum strenuitate prostratis inimicis te fecit uictoriosum, hereticis suasionibus ignominiose ne uictus succumbas; te enim laborante eos ab errore mortis eruere, ipsi inuigilant te in precipitium erroris demergere, a quorum confabulatione uel solatio quemlibet Christicolam, tanquam a lethifero ueneno, sub obtestatione diuini iudicii precipimus abstinere, nisi fuerit in diuinis preceptis experientia operum probatus, et sacris eruditus Scripturis.

12. Testamur igitur coram Deo, monemus, et quidquid possumus, hortando precipimus, ut quam citius eos, zelum Dei legis 570 exercens, nisi catholicam professi fuerint ueritatem, a te repellas, atque dicta  eorum et obiectiones nobis scribendo mittere non moreris. Deo teste fraternitatem dilectionis tue in uisceribus Iesu Christi amplectimur carius; et singula, quantum Deus dederit, ad salutem anime et tui corporis honestatem determinabimus, sacris ea fulciendo auctoritatibus, ut falsitas ueritati cedat, et Ecclesie Christi gloria roboretur, et crescat. Memento communis nostri doctoris Leandri, et eius fidem atque doctrinam pro uiribus imitare, ut in presenti bonis perfrui, et in futuro celestium bonorum participationem ualeas adipisci. Amen. Ora pro me; donet Dominus ut anime, corporis, fidei et honoris tibi seruata integritate, merear te uidere de cetero, mi Domine et carissime fili.



EPISTOLA uII. ISIDORI REDEMPTO ARCHIDIACONO.


Dilecto filio in Christo Redempto archidiacono Isidorus.

[1Kb] 1. Multis non modo ecclesiasticis, uerum etiam huius perituri regni prepeditus negotiis, prout optamus, tue caritatis questionibus ad presens satisfacere non ualemus. uerum, quia, impellente caritate, omnibus sumus debitores, ex parte qua ualeo pareo dilectioni tue, ad inquisita compendiose respondere paratus. Innotuisti quippe nobis, in animo tibi uersari scrupulum, eo quod orientalis Christi Ecclesia ex fermentato pane, occidentalis ex azymo sacratissimi corporis sacramentum conficere consueuit; et quia ipsi Orientales Latinos super hoc reprehendere  non uerentur, illud etiam animo tuo insedit, quod illi sericos pannos, nos autem lineos, quos corporalia dicimus, ad ornamenta tanti sacrificii exhibemus.

2. Scias itaque eorum iam dictis consuetudinibus minime nos opponere reprehensionis obstaculum, quandiu eas Romana Ecclesia duxerit tolerandas, maxime cum non sint de essentia, siue substantia sacramenti. De substantia sacramenti sunt uerba Dei a sacerdote in sacro prolata ministerio, scilicet, Hoc est corpus meum, panisque frumenti et uinum, cui  consueuit aqua adhiberi, quia 571 utrumque de latere Christi, uidelicet, sanguis et aqua profluxit. Cetera uero pertinent ad decorem sacramenti, futurorum exemplum, ad nostram et eorum humiliationem, atque in Dei laude exercitationem, et cum predictorum facta fuerit consecratio, non, ut quidam putant indocti, sub panis specie sola caro Christi, et in calice tantummodo sumitur sanguis; sed in utroque Deus et homo, in corpore glorificato totus et integer Christus, integer Christus in calice, panis uiuus, qui de celo descendit, totus est in utroque.

3. Ipse est panis qui reficit, non deficit; panis qui totus a singulis sumitur, et in nulla sui parte minuitur; uisibilis angelis, fide non dubia creditur a nobis miraculose et inuisibiliter totus in sumentibus singulis,  et integra sui essentia uisibiliter totus semper regnat in celis; quia uero Orientales Romanorum, siue nostras consuetudines impudenter obtrectando reprehensionis abolitione impugnare nituntur, ad arma diuini oraculi concurrentes nos, quantum potuerimus, easdem defendere ueritate preuia insurgemus.

4. Dominus enim noster iehsu Christus, quando discipulis corporis sui mysterium agendum tradidit, non legitur accepisse panem fermentatum, uel azymum, sed accepit panem, et dedit discipulis suis, dicens: Hoc est corpus meum; hoc facite, quotiescunque sumitis, in meam commemorationem . Legitur tamen precepisse Dominum Moysi ut pascha cum azymis panibus et lactucis agrestibus manderetur, et apud quemcunque Hebreorum fermentatus  panis per septem dies pasche inueniri posset, occideretur . Dominus igitur noster pascha secundum legem celebrauit, et in cena suum corpus sub panis et uini specie discipulis edendum tradidit, et eis eumdem conficiendi tradidit potestatem, atque panem azymum cum quo pascha agebatur obtulit.

5. Similiter sacratissimum corpus eius non legitur pannis sericis, uel laneis, sed mundis linteaminibus in sepultura inuolutum fuisse. Ergo, cuius mysterium passionis et sepulture, eum quotidie immolando, geritur in altare, a tramite recto deuiare non possunt, qui in pane azymo, uino et aqua, additis et mundis, sanctisque linteaminibus, secundum consuetudinem Ecclesie Romane corporis et sanguinis Domini  sacrosanctum sacrificium student conficere. uidetur etiam Dominus nobis fauere in Exodo dicens: Non 572 immolabis, inquit, super fermento sanguinem hostie mee

6. Quod etiam de uase agitur ligneo fictili, uel metallino, quo agitur immolatio sacrificii, quia nullus euangelistarum expresse ostendit cuiusmodi fuerit, ad legis uidetur recurrendum potius auctoritatem, quia in ministerio tabernaculi, aut domus Dei nulla uasa sacre unctionis oleo delibuta leguntur  lignea, uel fictilia, sed magis ex metallo erant. Dominus etiam queque de melioribus sibi offerri precepit, et tabernaculum testimonii cum maxima diligentia auri et argenti mira pulchritudine adornare. De Salomonico templo quid? Re uera idem. Quod si ceremonialia illa, que umbra erant ueritatis future, quibus pecudum carnes immolabantur, uel sanguis, tanto uoluit Deus decore perfrui, quanto magis sacrum altare, sanctumque uas, in quo ipsa ueritas, scilicet unigenitus Deus, quotidie Deo Patri offertur, quanto honore, reuerentia, gloria et decore debent studio et diligentia adornari!

7. Liquide patet tam inestimabile sacrificium in uase luteo, uel ligneo, nisi necessitate urgente, uel cogente inopia, offerre turpe ac uile, presumptuosum  esse et temerarium, quod potest iusto examine reprobari. Sed forsan obiicis pannum sericum pretiosiorem esse lineo, et idcirco magis diuinis usibus aptum. Ad quod nos in utroque Testamento dicimus candorem uestium maxime approbari, eo quod in eo mentis sinceritas requiratur, quam constat inter ceteras uirtutes Deo esse gratiosiorem, ad quam peruenire cupienti caritati uestre, ut pateat clarius, sacre Scripture testimoniis ostendamus.

8. Dicit enim, omni tempore sint uestimenta tua candida, et Domini sacerdotes Ephod lineo excellentie causa erant superinduti. Euangelium etiam in transfiguratione Dominica, quod apparuerint uestimenta Domini tanquam nix, euidenter testatur; et  in Apocalypsi, qui in conspectu Agni stabant, et qui sequuntur ipsum quocunque ierit, stolis albis perhibentur amicti, et quam plurima alia. Quis inter pannos mundus ut lineus, cui ex ablutione frequenti candor augetur, cum in sericis magis ex eadem offuscari uideatur? Mentis autem munditiam nullatenus esse intelligas ubi infidelitas uiget · non enim est conuentio Christi ad Belial.

9. De incongruitate uero grammatice locutionis, que in ueteri Testamento reputatur, uel Nouo, respondemus, uerba celestis 573 oraculi non subiacent Prisciani regulis, uel Donati, et quamuis sit analogia scienda, usus pre omnibus emulandus  est. Dummodo sententia a ueritate non discrepet, et a sanctorum Patrum uestigiis nullatenus recedendum. Lucide habes, fili carissime, in quam partem tui animi intellectum debeas inclinare, atque tui cordis scrupulum super hoc omnino deponere. Diligenter per omnia inspice, et reperies, sancte Romane Ecclesie consuetudines a diuinis auctoritatibus in nullo aliquatenus deuiare. Pro me ad Dominum orare, queso digneris.



EPISTOLA uIII. ISIDORI EUGENIO EPISCOPO.


Domino carissimo et uirtutibus inclyto Eugenio episcopo Isidorus.

[1Kb] 1. uestre sanctitatis litteras per nuntium suscipiens uerecundum, rerum omnium Conditori grates impendimus, quod Ecclesie sancte sue mentis et corporis uestri ualetudinem conseruare dignatur; atque ad inquisita pro modulo parati satisfacere, exoramus orationum uestrarum suffragiis ab erumnis opprimentibus a Domino subleuari. uerum quod in quibusdam questionibus uenerabilis uestra fraternitas, licet uos non ignoremus peritos, me compulit respondere, maioris sententie innodatio, nisi ex dispensationis articulo a minori nequaquam ualeat  enodari, sed potius ab inferiori prolata, a superiore iure mediante cassetur. Orthodoxi quidem Patres Spiritus sancti auctoritate preuia sanxerunt; aliter autem quolibet astruente, sicut est uestre prudentie cognitum, prauum suborietur, scilicet gloriatio securis contra eum qui secat in eam .

2. Quod uero de parilitate agitur apostolorum, Petrus preeminet ceteris, quia a Domino audire meruit: Tu uocaberis Cephas, tu es Petrus , et cetera, et non ab alio aliquo, sed ab ipso Dei et uirginis filio honorem pontificatus in Christi Ecclesia primus suscepit. 574 Cui etiam post resurrectionem Filii Dei ab eodem dictum est: Pasce agnos meos , agnorum nomine Ecclesiarum  prelatos notans. Cuius dignitas potestatis etsi ad omnes catholicarum episcopos est transfusa, specialius tamen Romano antistiti singulari quodam priuilegio, uelut capiti, ceteris membris celsior permanet in eternum.

3. Qui igitur debitam ei non exhibet reuerenter obedientiam, a capite seiunctus, Acephalorum schismati se reddit obnoxium, quod sicut illud sancti. Athanasii de fide sancte Trinitatis sancta Ecclesia approbat, et custodit, quasi sit fidei catholice articulus: Quod nisi quisque fideliter firmiterque crediderit, saluus esse non poterit. Hec uestre dulcissime caritati breuiter prelibaui, considerans illud philosophi pauca sufficere sapienti.



EPISTOLA IX. ISIDORI BRAULIONI EPISCOPO.


Domino meo et Dei seruo, Braulioni episcopo, Isidorus.

[1Kb] 1. Omni desiderio desideraui nunc uidere faciem tuam, et utinam aliquando impleret Deus uotum meum, antequam moriar. Ad presens autem deprecor ut commendes me Deo orationibus tuis, et, ut in hac uita spem meam impleat, et in futura beatitudinis  tue consortium mihi concedat. Et manu sua. Ora pro nobis, beatissime domine et frater.





EPISTOLA X. BRAULIONIS EPISCOPI ISIDORO.

Domino meo et uere domino, Christique electo, Isidoro, episcoporum summo, Braulio seruus inutilis sanctorum Dei.

[1Kb] 1. O pie domine, et uirorum prestantissime, sera est inquisitio et tarde data mihi scribendi optio, quia peccatis meis ingruentibus non modo sterilitatis uel inopie malo, uerum etiam luis et hostilitatis, quominus inquirerem, horribili sum prepeditus incursu.

[1Kb] 2. Nunc autem etsi mille necessitatibus, mille curis attritus, post longum miserie tempus, ueluti  ab improbi soporis, ut ita 575 dixerim, grauedine suscitatus, istius mee suggestionis affatibus dependere presumo salutis obsequium, et cordis et corporis humilitate prostratus, imprecans excellentissimam tue beatitudinis potestatem, ut peculiarem famulum, quem pio illo sacre dignationis intuitu semper habuisti susceptum, usque in finem habere iubeas commendatum.

[1Kb] 3. Nam et ego  graui dolore discrucior, quod, emenso tempore tam prolixo, uel nunc uestrum non mereor uidere conspectum, sed spero in illum qui non obliuiscitur misereri, nec repellit in finem, quia exaudiet precem pauperis, et uestro me miserum representabit aspectui. Suggero sane, et omnimoda supplicatione deposco, ut librum Etymologiarum,  quem iam, fauente Domino, audiuimus consummatum, promissionis uestre memores, seruo uestro dirigere iubeatis, quia, ut mihi sum conscius, magna ibi ex parte serui tui postulatione sudasti. Et ideo in me primum existe munificus; sic in sanctorum cetibus et felix habearis, et primus.

4. Gesta etiam synodi, in qua Sintharius examinis uestri igni etsi non purificatus, inuenitur tamen decoctus, queso ut uestro instinctu a filio uestro domino rege nobis dirigantur cito. Nam et nostra eius sic flagitauit gloriam suggestio, quia multum in concilio pro inuestiganda opus est ueritate. De cetero Creatoris altissimi pietatem efflagito, ut coronam beatitudinis uestre pro integritate fidei et statu Ecclesie sue longo tempore precipiat conseruare, meque  inter oblatrantia presentis mundi uaria et innumerabilia discrimina munitum reddat tue intercessionis gratia, ac, reconditum in gremium memorie tue, tutum ab omni tempestate peccati oratu uestro efficiat Trinitas sacratissima. Et manu sua. Ego seruus  Domini Braulio Isidoro: in Domino fruar te, lucerna ardens, et non marcescens!



EPISTOLA XI. ISIDORI BRAULIONI EPISCOPO.

Domino meo, et Dei seruo Braulioni episcopo Isidorus.

[1Kb] 1. Quia te incolumem cognoui, gratias Christo egi; et utinam 576 cuius cognoui salutem in hoc corpore aspicerem et uisionem! Quid autem mihi euenit pro peccatis meis, manifestabo, quia non fui dignus tua perlegere eloquia, statim ut accepi pittatium tuum, puer regius ad me uenit, dedi cubiculario meo illud pittatium; et confestim ambulaui ad principem, ut postea perlegerem et rescriberem.

2. Reuersus e palatio regis, non solum scripta tua  non inueni, sed etiam quidquid aliud in chartis fuit periit. Et idcirco, scit Dominus, luxi meritum meum, quia non perlegi eloquium tuum, sed rogo ut quecunque occasio uenerit, rescribe mihi. Et gratiam uerbi tui non auferas, ut quod ex meo delicto perdidi, iterum gratia tua recipiam. Et manu sua. Ora pro nobis, beatissime domine.





EPISTOLA XII BRAULIONIS EPISCOPI ISIDORO.

Domino meo et uere domino, Christique electo, Isidoro episcoporum summo, Braulio seruus inutilis sanctorum Dei.

[1Kb] 1. Solet repleri letitia homo interior ac spiritualis, cum inquisitione fungitur amantis. Ob id uelle meum est, mi domine reuerentissime, nisi culparum maceria mearum obsistat, et benigne te inquisitionem  meam amplecti, et querelarum calumniam patienter accipere. Utrumque enim ago, et officium inquisitionis persoluo, et tibi contra te causarum mearum necessitates dirigo, quod ut benignissime tuo auditui admittas, in ingressu huius dictationis portaque prostratus, peto a culmine uestri apostolatus; et quanquam uacillet calumnie obiectio, ubi lacrymarum est intercessio, cum lacryme non sint signa calumnie, tamen sint, opto, et lacrymabiles calumnie, et calumniabiles lacryme. Sed utrumque pro licentiosa amoris presumptione, non autem pro arrogantie temeritate. Sed iam causam exordiar.

577 2. Septimum, ni fallor, annum tempora gyrant ex quo me memini libros a te conditos Originum postulasse, et uario diuersoque modo presentem  uos me frustratum esse, et absenti nichil inde uos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes, ad hanc usque diem peruenimus, et sine petitionis effectu  manemus. Ob hoc et ego uertam preces in querelam, ut quod supplicatione nequiui, uel calumnia lacessendo ualeam adipisci. Sepe namque solet mendico prodesse uociferatio.

[1Kb] 3. Quocirca cur, queso te, mi domine, non tribuas quod rogaris? Unum scias, non dimittam, quasi fingens me nolle negata. Sed queram, et instanter queram, quousque autem accipiam, aut eliciam, piissimo Redemptore iubente: Querite, et inuenietis, et adiiciente: pulsate, et aperietur uobis . Quesiui, et quero, etiam pulso. Unde et clamito, ut aperias. Nam huius argumenti me consolatur inuentio, quia qui contempsisti postulantem, exaudies forte calumniantem.

[1Kb] 4. Hinc et ego scienti tua ingero, nec styli iactatione  noui aliquid suggerere insipiens perfecto presumo. Nec tamen erubesco imperitus disertissimo loqui, apostolici memor precepti, quo preciperis libenter sufferre insipientem. Quamobrem accipe clamores calumnie. Cur rogo talentorum distributionem et cibariorum dispensationem tibi creditam hucusque retentas? Iam solue manum, impertire familiis, ne inopia pereant famis. Nosti quid creditor ueniens reposcat a te. Non minuetur tibi quidquid dederis nobis. Memor esto paruis panibus multitudinem satiatam, et superasse reliquias fragmentorum magnitudine panum.

5. An putas donum tibi collatum pro te solummodo esse datum? Et uestrum est, et nostrum commune est, non priuatum. Et quis dicere uel insanus  presumat, ut priuato tuo gaudeas, qui de communi tantum inculpabiliter gaudere scias? Nam cum Deus tibi economiam sui thesauri et diuitiarum, salutis, sapientie et scientie tenere concesserit, cur larga manu non effundis quod dando non minues? An cum in membris superni capitis unusquisque 578 quod non accepit sic in altero possideat, ut alteri quod habet possidendum sciat, tu forsitan ideo nobis parcus existis, quia quod mutuo a nobis resumas non inuenis?

[1Kb] 6. Sed si habenti das, tantille mercedis fructum reportas. Sin uero non habenti tribuis, preceptis euangelicis satisfacis, ut reddatur tibi in retributione iustorum. Proinde et ego remordeor conscientia, eo quod in me communicabile nichil boni sentiam,  quoniam iubemur per caritatem seruire inuicem, et unusquisque quam accepit gratiam in alterum illam administrare, sicut boni dispensatores multiformis gratie Dei ; atque unicuique, sicut diuisit Deus mensuram fidei, in unam compagem membrorum debeat eam ceteris partibus communicare, quia hec omnia operatur unus, atque idem spiritus diuidens singulis prout uult .

7. Sed ad unum ac peculiare subsidium quod  premisi recurro, ad importunitatem scilicet amicam amicitia destitutis, ac nulla membrorum honestorum gratia decoratis. Idcirco audi uocem meam tot interiacentibus terris. Redde, redde quod debes. Nam seruus, seruus es Christi et Christianorum, ut illic sis maior omnium nostrum, et quia nostri causa tibi collatam presentis gratiam, sitientibus animis scientieque fame cruciatis impertiri non dedigneris.

[1Kb] 8. Non sum saltem pes, qui ad iniuncta discurrens possim aluo ecclesie, membrorum scilicet iudici, obedientie discursu parere, nec principatui capitis imperanti obsequendo placere. Quin etsi de inhonestioribus membris me esse sciam, sufficiat, quia que te constat a capite percepisse, per me est dignum egerere, nec te me non egerere, quamuis  minimum, Christi tamen sanguine redemptum. Nam nec dicit caput pedibus: Non estis mihi necessarii, quoniam que uidentur membra corporis infirmiora esse, necessariora sunt; et que putantur ignobiliora esse, his honorem abundantiorem circumdamus; et que inhonestiora sunt nostra, maiorem honestatem habent.

9. Sic itaque creator noster ac dispensator cuncta dispensat, ut cum in altero alteri dona diuina, que in se non percipit, possidenda tribuuntur, caritas cumuletur. Denique tum bene 579 multiformis gratia dispensatur, quando acceptum donum et eis qui hoc non habent creditur, quando propter eum cui impenditur datum putatur. Hoc Apostoli capitulum a nobis in parte premissum optime nouit prudentia  caritatis uestre huic rei congruere totum; et quidquid summatim tetigi, te procul dubio nosse melius, latet nullum.

10. Itaque hoc solum superest, quod et magnopere peto, ut prestes postulata, etsi non pro me, saltem pro ipsa caritate diuinitus impertita. Pro qua iubemur et nosse et prestare omnia, et sine qua nichil sunt omnia. Sed et si qua superflua, si qua negligenter, si qua minus humiliter, aut inutiliter potius effudi quam dixi, cuncta, queso, benigne suscipias, cuncta ignoscas, cuncta ores, ut Deus ignoscat. Ergo et hoc notesco, libros Etymologiarum, quos a te domino meo posco, etsi detruncatos corrososque, iam a multis haberi

[1Kb] 11. Inde rogo ut eos mihi transcriptos integros,  emendatos et bene coaptatos digneris mittere, ne raptus auiditate in peruersum cogar uitia pro uirtutibus ab aliis sumere. Ego autem opto, quamuis nullius egeas, et ultronee dicuntur putere merces, ut dignatio uestra benignitatis imperet nobis in id quod possumus et ualemus, tantum ut obsequio nostro utaris, imo caritate, que Deus est, perfruaris.

[1Kb] 12. His igitur expletis, erunt mihi questiones de sacris diuinisque paginis, quarum mihi expositionem  cordis uestri lumen aperiret, si tamen et nobis iubes resplendere, et diuine legis obscura reserare. Nec si ista que peto percepero, de illis silebo, sed uiam reseras capiende fiducie. Cum in hac prima fronte non me confoderis stimulis uerecundie, et ignauie mee, locum dederis uenie, quod quem diligebas, quamlibet immeritum, non iusseris reprobare, quia ignominiosum ualde uidetur, ac uile, si necdum satiatus quis caritate ab eo quem amabat inuenitur secedere.

13. Obsequio autem mee seruitutis dependo iura salutis, et queso pietatem sanctissime uestre potestatis, ut pro me orare digneris; quatenus quotidie fluctuantem animam in malis tuo intercessu lucreris, et ad portum tranquillitatis eterne deducas,  erutam a miseriis et a scandalis. Dulce mihi fuit diu ad te loqui, 580 quasi coram positus uultum uiderem tue faciei. Ideo nec uerbositatem caui, et temeritatem fortassis incurri. Sed aut hoc aut aliud agere debui, tantum ut quod noluisti per humilitatem saltem tribuas per tumultuantem improbitatem.

[1Kb] 14. Ecce quantum audacie dedit mihi gratia uestre beneuolentie. Et ideo si quid in hoc displicuerit, sibi imputet, que tantum amat, ut timorem tollat. Nam perfecta caritas foras mittit timorem. Speciali quoque gratia fretus speciali domino, in quo uires sancte Ecclesie consistunt, suggero ut, quia Eusebius noster metropolitanus decessit, habeas misericordie curam. Et hoc filio tuo nostro domino  suggeras, ut utilem illi loco preficiat, cuius doctrina et sanctitas ceteris sit uite forma. Hunc autem  filium presentem beatissime potestati uestre per omnia commendo, et tam de his que hic suggessimus, quam etiam de his que supra questi sumus, eloquio uestro per eum illustrari mereamur.



EPISTOLA XIII. ISIDORI BRAULIONI EPISCOPO.

Domino meo et Dei seruo Braulioni episcopo Isidorus.

1. Tue sanctitatis epistole me in urbe Toletana inuenerunt. Nam permotus fueram causa concilii. Sed quamuis iussio principis in itinere positum remeare me admonuisset, ego tamen, quia propinquior eram presentie ipsius quam regressioni, malui potius cursum itineris non intercludere. ueni ad presentiam principis, inueni presentem diaconum tuum, per eum eloquia tua suscipiens, amplexus sum, et  legi, et de salute tua Deo gratias egi; desiderio omni desiderans, quamuis debilis atque fessus, fiduciam tamen habens per Christum in hac uita uidendi te, quia spes non confunditur per caritatem, que diffusa est in cordibus nostris.

[1Kb] 2. Codicem Etymologiarum cum aliis Codicibus de itinere transmisi, et licet inemendatum pre inualitudine, tamen tibi modo ad emendandum statueram offerre, si ad destinatum concilii locum 581 peruenissem. De constituendo autem episcopo Tarraconensi non eam quam petisti sensi sententiam regis; sed tamen et ipse adhuc ubi certius conuertat animum, illi manet incertum. Peto autem ut pro meis peccatis apud Dominum existere digneris intercessor, ut impetratu tuo deleantur delicta mea,  et remittantur facinora. Item manu sua. Ora pro nobis, beatissime domine, et egregie frater.





SANCTI ISIDORI HISPALENSIS EPISCOPI DE ORDINE CREATURARUM LIBER. *



582 CAPUT PRIMUM. De Fide Trinitatis.


[3Kb] 1. Uniuersitatis dispositio bifaria ratione debet intelligi: in Deo, uidelicet, et rebus, hoc est, in Creatore et creaturis; non quod Deum in parte  ponamus, aut equiparare Creatorem creatura possit, sed quia omne quod est, aut factum intelligitur aut infactum, aut potens, aut subiectum, aut eternum, aut temporaneum. Factum ergo, et subiectum, et temporaneum, ipsa est creatura. Infactum autem, et potens, atque eternum, ipse est Deus.

 583 [1Kb] 2. Sancta utique Trinitas Pater, et Filius et Spiritus sanctus, per omnia iura inseparabilis in substantia, id est, una diuinitas, et in personarum subsistentia inconiuncta Trinitas, in qua nichil inferius, nichil superius, nichil anterius, nichil posterius, in natura diuinitatis esse credendum est; nichil seruiens, nichil subiectum, nichil loco comprehensibile, nichil temporaneum, nichil infirmum, nichil crescens, nichil ad sexum habitumque pertinens, nichil corporeum sentiri fas est; sed est unus Deus sine initio, sempiternus sine loco, ubique totus, sine sui mutatione omnia mutabilia disponens creaturarum; tempora preterita, presentia, futura pariter cernens; cui nichil est preteritum, nichil restat, sed cuncta presentia sunt. Cui nichil displicet quod bonum est, nichil placet  quod malum est; a quo nichil naturaliter malum creatum est, quod per se nichil nisi creati boni uitium est. Bonus ergo sine qualitate, magnus sine quantitate, eternus sine tempore, precipuus sine situ, qui omnibus creaturis infunditur, cum non sit illi locus; quem nulla capit creatura, nulla comprehendit intelligentia.

[1Kb] 3. Deus unus Omnipotens, sancta Trinitas Pater, et Filius, et Spiritus sanctus. Pater ergo Deus Omnipotens ex nullo originem ducit, et ipse origo diuinitatis est, a quo Filius Deus Omnipotens genitus sine tempore est; non quippe creatus quia Deus est, cui, preter quod Filius est, in diuinitate totum commune est Patris in eternitate, in uoluntate, in potestate, in sapientia. Sic et Patri, preter quod Pater est, totum  commune est Filii.

[1Kb] 4. Spiritus sanctus est Deus Omnipotens, nec genitus est, quia non est Filius; nec creatus, quia non est creatura, sed ex Patre, et Filio procedens, cui, preter quod Spiritus sanctus est, totum commune est Patris et Filii, quia non qui Pater est, Filius aut Spiritus sanctus in persona hic est; nec qui Filius est Pater aut Spiritus sanctus hic est; nec qui Spiritus sanctus est, Pater aut Filius hic est; sed in essentia,  quod Pater est, Filius et Spiritus sanctus hoc unum est; et quod Filius est, Pater et Spiritus sanctus hoc est; quod et Spiritus sanctus est, Pater et Filius hoc est; sed non triplex in illa Trinitate deorum numerus est; salua enim separatione personarum, totum commune diuinitatis est.

[1Kb] 5. Filius ex tempore carnem suscepit humanam, que uitio caret; humanitatis naturam habuit, animam prudentem, intellectualem, sapientem, excepta diuina natura, habens, ut humanitas integra fieret; quam ideo Filius, 584 qui sine tempore Dei Patris est, assumpsit, ut qui in diuinitate erat Dei Filius, in humanitate idem esset hominis Filius. Qua humanitate natus est de Spiritu sancto, et Maria semper uirgine; non quia et Spiritus sancti sicut et Marie, Filius  esse credendus sit, sed quia ex uirtute et opere Spiritus santi conceptus, ex uirgine natus sit.

[1Kb] 6. Passionem crucis carne, non diuinitate sustulit; mortem pro nostra redemptione et salute sustinuit; tridui tempore sepulcro conditus, diuina uirtute in eadem carne resurrexit; et postquam Ecclesiam unam, sanctam, catholicam uerbo instruxit, exemplo solidauit, gratia firmauit, pace muniuit, assumpta tota humana natura, excepto eo quo corruptioni obnoxia est, ad Patrem rediens, unde nunquam defuit, sedet in dextera Patris, unde resurgentibus cunctis hominibus ad iudicium uiuorum et mortuorum affuturus in gloria Patris, impiis eternas penas, iustis eterna premia reddat.

7. Hec est catholica fides, hanc credere et confiteri,  quam discutere, plus proficit; quam non prudentia secularis, non mundana philosophia, rerum potius imagines quam ueritatis intelligentiam sequens, agnoscere potuit, sed apostolica fides tradidit, et ecclesiastica uigilantia custodit.



CAPUT II. De creatura spirituali

[1Kb] 1. De Creatoris uero immensitate tantulo premisso,  ad creaturarum ordinem paulisper aspiciamus. In quo non nostre intentionis, que nulla per se est, inuentionem, sed sancte Scripture, et maiorum explanantium uestigia uel tenui aliquo relatu sequimur. Omnis ergo creatura aut spiritualis, aut corporalis est. Sed quia creatura in intellectualibus spiritibus, qui carne non tenentur, et animabus hominum, que carne clauduntur, constat, prius de distinctis gradibus supernorum spirituum dicendum est, quorum gratie uel differentie ministeriorum esse nouem per Scripturas diuinas comprehenduntur, seraphim, scilicet, et cherubim, throni, dominationes, principatus, potestates, uirtutes, archangeli, angeli.

[1Kb] 2. Seraphim etenim super sollum Domini excelsum stare Isaias uidit, et cantare audiuit, et uno ex his  ad se misso, purgari de sui oris pollutione promeruit. Cherubim uero, in oraculo testimonii, propitiatorium 585 figurati et arcam tegebant, et in templo Domini cum bubus et leonibus per Salomonem depicti fuerant. Ezechiel quoque in uisionibus Dei quadrigam uidisse se describit, quam quatuor Scripture utriusque Testamenti notis mystico famine coniungit. Ad Colossenses uero Paulus apostolus scribens, thronos, et dominationes, et principatus, et potestates commemorat: Siue throni, siue dominationes, siue principatus, siue potestates . Ipse etiam ad Ephesios de uirtutibus enarrat, ita inquiens: Supra omnem principatum, et potestatem, et uirtutem, et dominationem . Archangelorum autem et angelorum ostentationibus et nominationibus  diuinorum uoluminum prata referta sunt.

[1Kb] 3. Horum quoque nouem ordinum supernorum ciuium significationem nouem pretiosi lapides Ezechiel ostendunt. Ubi sub persona principis Tyri super summum illum qui lapsus est angelum, sermones prophete planctum dirigunt; ubi dicitur: Omnis lapis pretiosus operimentum tuum, sardius, topazius, iaspis, chrysolitus, onyx, beryllus, sapphirus, carbunculus, smaragdus ; quibus lapidibus nouem opertus idcirco dicitur, quia nouem spiritualium officiorum ordinibus, quibus preerat, ornabatur.

[1Kb] 4. Sicut ergo de numero diximus, sic etiam de distinctis officiorum gradibus aliqua pandamus. Seraphim igitur, id est, ardentes uel incendentes dicti  sunt, quia Dei amore plusquam omnis rationalis creatura speciali quadam diuini muneris largitione inardescunt; et quanto omnibus creaturis excellunt, tanto diuine caritatis priuilegio Creatori appropiant,  et in tanto excelsitatis honore sublimati consistunt ut inter se ac Dominum nulli alii spiritus sint.

5. Secundo quoque ordine cherubim inter supernos ciues numerantur, cuius ordinis uocabulum scientie multitudo interpretatur, quorum intellectus dum Dei contemplatione prope herendo reficitur, plus omnibus que subiacent creaturis intellectualibus scientie multitudine dilatatur. Qui enim diuine claritatis speculum perspicacius intendunt, ab his abdita creaturarum occulta fieri qualiter possunt?

[1Kb] 6. Tertio quoque ordine intellectualium spirituum thronorum agmina constituta sunt, qui sedes interpretantur; in his etenim dum speciali munere Dominus sedet, per eos iudicia sua in creaturis omnibus terribiliter et mirabiliter exercet. Hinc per Psalmistam  dicitur: Sedisti super thronum, qui iudicas iustitiam . Et in reuelatione Ioannis angelus loquitur: Et qui sedet in throno, defendet eos.

[1Kb] 7. Quarto etiam gradu officiorum celestium dominationes consistunt, que illorum qui infra scribentur quinque graduum ministeria alta precellunt; 586 et quanto aliis potentie magnitudine preponuntur, tanto his ceterorum subiectio per obedientiam exhibetur.

[1Kb] 8. Dehinc post illas quinto ordine supernorum ciuium principatus uocantur, quibus dum his bonorum spirituum iam principatus committitur, ad explenda Dei ministeria que facere subiecti debeant principantur.

[1Kb] 9. Sexto quoque statu in bonis spiritibus potestates  sunt ordinati, qui principari diuersis potestatibus Domini munere perceperunt; qui per potestatem nequitiam malignorum spirituum refrenant, ne, si plusquam oportet permittuntur, seuitiam exercere uel humanis sensibus inherere audeant.

[1Kb] 10. Septimus gradus spiritualium ministrationum uirtutes nominantur, per quos spiritus uirtutes, et signa, et mirabilia in hominibus sepe factitantur.

[1Kb] 11. Octauus ordo est archangeli, id est, summi nuntii uocantur, per quos maiora queque hominibus nuntiantur; et quanto angelis in ordinis summitate excellunt, tanto hominum notitie, Domini iussione, excelsiora perferunt.

[1Kb] 12. Nonus ministrorum celestium ordo angeli sunt nominati, qui minora queque et communia ex Dei  uoluntate hominibus nuntiant et suadent.

[1Kb] 13. Porro in his sciendum est quod quandocunque nominantur, ex officiorum proprietate, quando ad homines ueniunt, sumpsere uocabula; quia illa supernorum  ciuium summa societas propriis nominibus non indiget. Inde Michel dicitur, id est, Quis sicut Deus? eo quod in fine contra eum qui se aduersus Deum eriget mittendus destinatur. Et Gabriel, id est, fortitudo Dei, ad Zacariam et Mariam uirginem missus scribitur, ut qui quod natura negabat futurum esse predixerat, fortitudo Dei diceretur.

[1Kb] 14. Ad Tobiam quoque Raphel, id est, Medicina Dei, mittitur; nimirum enim qui diuina uirtute salutem ferebat, non incongrue medicina Dei nuncupatur. Et quod in singulis, hoc et in gradibus potest esse, ut cum unus alterius officium facit, illius etiam nomine censeatur, sicut dicitur: Qui facis angelos tuos spiritus ; id est, cum uis, spiritus hos omnes angelos, id est, nuntios facis. Et aliquando  ex uicinitate aliorum graduum alii graduum officia assumunt; sicut ex thronorum uicinitate etiam 587 super cherubim sedere Dominum Scripture dicunt; sicut et in psalmo scriptum est: Qui sedes super cherubim, manifestare coram Ephraim .

[1Kb] 15. Sed in illa superna societate, quod in aliquo specialiter habetur, ab omnibus in commune possidetur, quia non minus unumquemque reficit quod in alio uidet quam quod in semetipso possidet; et cum mittuntur, nunquam ab eorum contemplatione Deus, a quo reficiuntur, abest; non quod illi spiritus ubique pariter possunt esse qui mittuntur, sed quod Dominus, qui ubique est, ab his, qui discurrunt, semper in omni loco sine sui mutatione conspicitur. Unde scribitur: Millia millium ministrabant ei, et  decies centena millia assistebant ei .

[1Kb] 16. Utrumque enim superne potestates pariter faciunt, quia et ministrant, dum mittuntur, et assistunt, dum contemplantur. Aliquando autem qui mittuntur angeli, illis, ad quos ueniunt hominibus per se nuntiant, aliquando alios uelut subiectos per se ad nuntiandi officiunt destinant, sicut in Daniele scriptum legitur, Gabriel, fac istum intelligere sermonem , quod ab aliquo, uelut superiore, dictum minime dubitatur



CAPUT III. De aquis que super firmamento sunt.


[2Kb] 1. uerum quoniam de ordine creaturarum sermonem sumpsimus, quod tue propositionis continentia comprehenderat, post spiritualem creaturam, de qua paulisper disseruimus, de aquis que super firmamento sunt quid auctorum intentio potuit excogitare proferre tentabimus. Cum enim in principio prima die facta fuisset lux, que spiritualis creatura facta esse dignoscitur, secunda die firmamentum, quod diuidit inter aquas que sunt supra firmamentum, et aquas que sunt sub firmamento, esse factum 588 Scriptura testatur; ex quo intelligitur aquas illas que supra firmamentum sunt locali spatio esse omni corporali creatura superiores.

 [1Kb] 2. Quamuis enim in psalmo centesimo quadragesimo octauo post firmamentum, et solem, et lunam, et stellas, aque ille que supra celos sunt posite inueniantur, tamen ut illas omnibus esse corporalibus creaturis ostenderet altiores, iterum excelsarum uirtutum, uelut habitacula recapitulans, celos Psalmista his anteponit, dicens: Laudate eum, celi celorum; et aque, que super celos sunt, laudent nomen Domini .

[1Kb] 3. Unde ostenditur post illa spiritualia spatia, qualiacunque sunt, ubi spirituales, ut diximus, ordines commorantur, que celorum celos propheta nominat, ante hoc uisibile celum aquas illas, uelut initium rerum corporalium, esse constitutas, quas  tamen ne quis spirituali iungeret creature, post celos celorum, antequam de terra diceret, posuit, paulo post subinferens: Laudate Dominum de terra, dracones, et omnes abyssi .

[1Kb] 4. Ecce has aquas Psalmista super celos positas dicit, et tamen his celos celorum anteponit. Per quod demonstratur inter utrosque celos esse collocatas, id est, celis spiritualibus humiliores, et celis corporalibus superiores; sed tamen corporalibus creaturis pertinere dicende sunt, dum in secundi  diei opere facte supra istud corporeum firmamentum consistunt.

[1Kb] 5. Sed quid ibi utilitatis in rerum corporalium usibus agant, bina intentione magistrorum inuestigatur. Quidam enim illas ad terrarum orbis abolitionem in diluuio, quod sub Ne factum est  Dei prescientia reseruatas aiunt, sicut Scriptura inquit: Et cataracte celi aperte sunt, et facta est pluuia quadraginta diebus, et quadraginta noctibus . Sed quoniam et nubes, de quibus pluuiarum imbres terreni soli fertilitatem irrigant, atque etiam er, in quo hemispheria omnia et aure corripiuntur, celorum nomine per Scripturas diuinas sepe censentur, quemadmodum dicitur: Et pluit illis manna ad manducandum; et panem celi dedit eis ; et in alio loco: Dabunt et celi imbrem, et terra dabit fructum suum ; quibusdam doctoribus placet, ex illo inferiore nubium 589 celo tantarum aquarum abundantiam fuisse diffusam, ut secundum illam consuetudinem, qua per omne tempus agitur, etiam tunc pluuiarum copiam nubes effunderent, in quibus tamen cataractas apertas Scriptura commemorat, eo quod plus solito aquarum diffusio immissa fuerat. Ceteri uero easdem aquas supra firmamentum positas idcirco asserunt, ut igneum, qui in luminaribus ardet, et sideribus, calorem temperarent, ne plusquam sufficit, inferiora spatia estu torrerent.



CAPUT Iu. De firmamento celi.


[1Kb] 1. Post illas aquas creaturarum corporalium ordine secundo loco uidetur esse firmamentum, quod in secunda die, ut supra diximus, factum, inter utrasque diuidit aquas; de cuius etiam statu, utrum uelut discus terram desuper operiat, an uti testa oui omnem introclusam creaturam undique cingat, utriusque estimationis non desunt putatores.

[1Kb] 2. Nam et illud quod de hoc Psalmista commemorat, cum dicit: Extendes celum sicut pellem , utriusque estimationis assertionibus non contra facit, quoniam cum animalis carnem cuiuscunque sua pellis uestiat, omnia sua membra  equaliter undique circumdat; cum uero excisa de carne seorsum extenditur, siue rectam, siue curuam cameram posse facere non dubitatur.

[1Kb] 3. Utrum ergo terram desuper, uelut extensa pellis tabernaculum, tegat, an sicut animalis membra corio conteguntur, mundi molem undique firmamentum cingat, utrique assertioni non difficulter suffragatur.

[1Kb] 4. De huius quoque firmamenti situ, utrum inane, ac penetrale, an solidum, ac firmum sit, diuersi auctores suas estimationes, uelut quid se ad has deducat, protulerunt. Quorum sententias utilius quam nomina ponere curabo. Eorum enim illi qui firmamentum inane ac penetrale fieri plus diligunt, ad confirmationem sententie sue omnium elementorum  naturas conferunt.

[1Kb] 5. Terram etenim omnium creaturarum corporalium grauissimam esse non minus ostendunt quam dicunt; atque illam ideo humillimum in creaturis locum tenere aiunt, quia natura aliqua nisi seipsam sufferre non ualet. Aquam uero quanto leuiorem terra uidemus, tanto grauiorem 590 ere deprehendimus. Aer namque sub aqua per se subsistere non ualet, sed ad sua spatia, etsi aliqua necessitatis ui alicubi subductus fuerit, statim euadit.

[1Kb] 6. Ignis quoque natura supra erem esse deprehenditur; quod etiam in illo igne, qui in materis terrena ardet, facile comprobatur, quoniam statim ut accensus fuerit, flammam ad superna que super erem sunt spatia, ubi illius est abundantia et locus,  dirigit, sed circumfusione crassioris eris exstinctus, in mollem erem cito euanescit, ut ad sue nature locum peruenire non possit. In quo tamen ostenditur naturam ignis, qui ascendit, ere esse leuiorem; sicut aque natura, que descendit, monstratur esse grauior.

[1Kb] 7. Hac ergo ratione etiam firmamenti spatium quod supra ignem est leuius ac tenuius putant, quia excelsius his omnibus quas prediximus naturis constat. In quo spatio etiam stellarum fulgurantium lucem inequalem esse idcirco estimant, quod in illo tam amplo spatio ex illis alie longius, alie proprius currant; sed hanc putationem qui minus suspiciunt,  supra illud ere et igne subtilius, et inanius, et penetralius spatium constare aquas minime posse dicunt; nisi forte, ut illi quos prediximus aiunt, omni corporalitate tenuiores et subtiliores ibi consistunt.

[1Kb] 8. Quibus etiam ab aliis contra respondetur: Que unquam, quamuis tenuissima, aquarum uaporalitas que firmamento leuior esset? Propterea ergo illi alii firmamentum uelut ere solidissimo fusum constare solide ac firmiter facilius putant; atque ideo firmamentum nominari existimant, quia tam solida quam inania, tam leuia quam grauia, que diximus, cuncta spatia intra se concludat, et supra se positas aquas, qualescunque sunt, sustineat. uerum quoniam inter tantos uiros de tali et tanta re uariatum  est, nullius estimationem alii preponendam censemus, sed ad hos lectorem utrarumque partium arbitros mittimus.



CAPUT u. De sole et luna.

[1Kb] 1. Quia uero in firmamento celi licet post speciem maris et terre formata duo luminaria magna, in principio Geneseos, Mosaica lex, imo 591 diuina Scriptura pronuntiat, non est indecens, si, descendens de supernis, sermo in ordine locali creaturarum solem et lunam statim post firmamentum describat, ita tamen ut in conditionis ordine post terram et mare duo hec luminaria et stellas cum Scripture uocibus animus ponat, quamuis omnia elementa sine tempore facta fideli ratione fides catholica  credat.

[1Kb] 2. Sol ergo et luna duo luminaria in firmamento celi instituta sunt. Unum, quod est maius, ut preesset diei; secundum, quod est minus, constitutum est ut preesset nocti. Sed non eamdem sui splendoris lucem quam cum in principio creata sunt habuerunt nunc per omne sui ministerii tempus dierum ac noctium decursionibus conseruant.

[1Kb] 3. Hec enim dum humanis usibus ministrare a Deo creatore destinata sunt, cum homines inculpabiliter uixissent, et sub Creatoris, quo conditi fuerant, lege perseuerarent, etiam sui luminis plenitudine decorata ministrabant; cum uero homines, quibus in ministerio sociata primitus rutilabant, propter transgressionem  deiecti, paradisi beatitudinem amiserunt, ipsa quoque luminaria, quamuis non sua culpa, sui luminis detrimenta non sine suo dolore pertulerunt, sicut Paulus apostolus contestatur, dicens: Quoniam omnis creatura congemiscit, et dolet usque adhuc .

[1Kb] 4. Sed quia per Redemptoris aduentum humano generi pristine beatitudinis in melius restauratio promittitur, etiam creatura suum antiquum decorem acceptura non dubitatur. Unde propheta Isaias de sole specialiter, et luna, illustratus spirituali famine, inquit: Et erit in die illa, cum ceciderit turris, erit lux lune sicut lux solis, et lux solis erit septempliciter, sicut lux septem dierum, cum alligauerit Dominus uulnus populi sui, et percussuram plage eius sanauerit  .

[1Kb] 5. Cum factum fuerit celum nouum, et terra noua , et non fuerint in memoria priora que corruptioni seruiunt , et peccati uulnus et percussuram plage mortis in corporibus resurrectorum Dominus sanauerit , et superbi spiritus ex imperio quod arripuerant depositi fuerint, tunc lux lune in lucem solis mutabitur, et lux solis restaurabitur in lucem septem dierum, quibus conditus fuerat, hoc est, in septuplum suum lumen restaurabitur. Nihil enim restauratur, nisi quod amissum est, aut corruptum; quod igitur sol amisit, et luna, hoc rursum accipient.

[1Kb] 6. Ex quo apparet septimam nunc sui luminis partem luminaria retinere, 592 quam septempliciter  resument, quando per Habacuc Spiritus sanctus pro futuris preterita ponens, inquit: Eleuabitur sol in ortu suo, et luna stabit in ordine suo. Cessante namque mutabilitate humani status, cui seruiunt, et sui cursus mutabilitas cessabit. Quod enim inquit, Sol in orto suo, hoc indicat quod nunquam inclinabitur in occasu suo; et in eo quod dicitur: Luna stabit in ordine suo, hoc insinuat quod mutationes incrementi et decrementi sui non patietur, sed in suo ordine semper stabit.

[1Kb] 7. Hoc autem erit, quando, ut Apostolus loquitur, ipsa creatura liberabitur a seruitute corruptionis in libertatem glorie filiorum Dei . Cum enim sancti pro mercede sui laboris, quo Deo seruierint, immutati fuerint, et fulserint sicut sol iustitie,  cuius est sanitas perennis, tunc et ipsi corporeo huic soli pro mercede sui ministerii, quo seruituti corruptionis subiecta est, in septuplum fulgoris rutilatio restituetur.

[1Kb] 8. Interim uero quotidianis sui ministerii motibus quoties solem sequitur luna, sui incrementa luminis auget; quoties autem solem antecedit, detrimenta sui splendoris agit. De statu uero lune uarie putatum est: utrum sphera dimidia sui parte nigra, ac tenebrosa, et dimidia parte altera lucida sit, et candida, et sic incrementa et decrementa agantur, ut cum paulatim pars illius lucida ostenditur, eodem modo tunc tenebrosa occultatur, similiter quoque dum lucida uertitur, iterum tenebrosa manifestatur.

[1Kb] 9. An sit etiam rotunda radiis solis illuminata, que  quandocunque soli siue ante, siue post appropiat, uelut in ora radio luminis illucescat; cum autem longius ac longius recedere uidetur, maius ac maius paulatim suum lumen a solis splendore augetur, ut cum ad integrum equiparato orbe facie ad faciem soli opposita constiterit, tunc plene in se imaginem solis habere possit.

[1Kb] 10. De cursibus autem solis ac lune, nec temporis, nec istius quidem loci est disserere, quod idcirco in hoc opusculo negligentius assequor, quoniam et ipsius breuitas compendiosa non patitur, et in usum pene omnibus lectoribus dierum festorum computandorum gratia conuersi sunt.

[1Kb] 11. Hec uero lucis organa nonnulli sensibiles creaturas  opinantur, 593 sed que dicimus usitatius a catholicis auctoribus frequentantur in his ambiguis sententiarum estimationibus. Intendendum est cui plus sanctarum Scripturarum auctoritas suffragatur; etsi hoc etiam examinandum est, quidnam multitudo catholicorum in fidem traxit: diuerse autem estimationes, que tantidem a catholicis asserte sunt, et quibus utrisque sacri canonis dicta non contra faciunt, ad quas equaliter currant, he arbitris lectoribus in ambiguo relinquende sunt.



CAPUT uI. De spatio superiore, et paradiso celi.


[1Kb] 1. Sermone de firmamento et luminaribus dicto, sequitur inane spatium longum, quod a celi firmamento usque ad terram deducitur, et in duo spatia esse diuisum, a nonnullis scriptoribus explanatur, sed superius spatium ad celum pertinere dicitur, inferius autem terre fieri coniunctum non dubitatur.

[1Kb] 2. Etenim excelsum spatium quod celo pertinere diximus, purissimum, ac subtilissimum, nec nubium tumores, nec uentorum inflationes, nec pluuiarum aut imbrium humidas conspirationes, nec niuium uel grandinum gelidas coagulationes, nec eris mutationes, nec tempestatum et tonitruorum fragores,  sed nec ipsum erem, qui uolantium auium corpora et ipsarum nubium spissiorem eris ipsius molem sufferre ualuisset, et animantium diuersorum uitas erii spiritus reciproca inflatione reficeret, atque halitu animaret, nec ullas omnino diuersorum hemispheriorum perturbationes omnimodis habet.

[1Kb] 3. Sicut Olympi montis altissima terrarum, et ob id ceteris incognita hominibus iuga conscendentibus, comprobatur, et eorum relatione refertur, qui aceto humectas spongias ad conseruandam erii spiritus inflationem 594 et spirationem, ori ac naribus circumponentes, anniuersaria consuetudine  conscendunt; et nec ibi ullam auem, nec nubem, nec pluuiam, nec uentum aliquem uidisse se confirmant, et consummatis  sacrificiorum, quorum gratia uadunt, officiis, ibidem quedam signa ac notas arenis imprimentes redeunt, quas etiam illic post annum iterum ascendentes illesas atque intemeratas inueniunt.

[1Kb] 4. Ex quo perspicue demonstratur nichil ibi perturbati eris consistere, presertim cum in eodem loco nichil quod pertineat ad uirorem herbarum, aut arbustorum, reperiri aut uideri queat. Sed tamen non ipsum esse de quo superius diximus, illud purissimum ac subtilissimum supernum spatium putandum est, ad quod nulla terra pertinere,  uel accedere potest, sed hic locus ad extrema huius spatii inferioris et uicina illius superioris confinia pertinet. In quo tamen loco eorum qui carne uestiuntur uita nequaquam potest commorari.

[1Kb] 5. Unde perspicuum est illud superius purissimum, tranquillissimumque spatium, de quo paulo ante disseruimus, non carnalium habitationi, neque mortalium rerum usibus esse preparatum. Quapropter plurimi catholicorum auctorum illud spatium primitus angelis qui lapsi sunt cum suo principe asserunt ad habitandum fuisse destinatum, eo quod desuper celestium angelorum neminem cecidisse arbitrantur, sed celestes, quandiu in angelica beatitudine fuerant, in quo tamen per tempus non steterant.

[1Kb] 6. Quoniam, ut Scriptura inquit, ipse diabolus ab  initio mendax est , et in ueritate non stetit , hunc locum habitationis sorte putant percepisse; quem Scriptura pronuntiat paradisum celestem, que sub persona principis Cyri ad summum illum angelum apostatam ita loquitur: Perfectus decore in deliciis paradisi Dei fuisti .

[1Kb] 7. Quemadmodum enim homines, post peccatum suum, de terreni paradisi felicitate deiecti, in huius terre maledictioni obnoxie plagali modo habitationem trusi sunt, ut dum in terra peccauerunt, in deterioris terre mansione postea sub pena delicti uiuerent, ita et angelos, qui ereo, imo etiam eris ipsius puriore, spatio peccasse putantur, in inferiorem et ipso ere hoc obscuriorem et turbulentiorem  locum deturbatos de superni et puri eris, sueque dignitatis felicissime sede, misere et 595 infeliciter sub exspectatione futuri examinis, in quo durius condemnabuntur, uiuere estimant; ut dum era corpora habent, et in ere nunc commorantur, non inconuenienter estimentur etiam priorem sue beatitudinis sedem in ere, sed puriore et subtiliore, pridem habuisse.

[1Kb] 8. Qui tamen locus, dum celo firmamenti, ut predixi, pertinet, celi nomine censetur, sicut Dominus ipse perhibet, dicens: uidi Satanam sicut fulgur de celo cadentem . Ex ipsius enim loci perspicua ac pura beatitudine peccati sui merito deiectus,  in inferioris spatii, hoc est, nebulosi ac brumosi eris, infelicem ac miseram habitationem destinatus est; sicut apostolus Paulus contestatur, dicens: Non est nobis colluctatio aduersus carnem et sanguinem, sed aduersus principes et potestates huius eris, aduersus mundi rectores tenebrarum harum . Que etiam spiritualia nequitie in celestibus idem Paulus Christum in semetipso denuntiat triumphasse.

[1Kb] 9. Deiectis ergo malignis spiritibus cum suo principe diabolo ex illo quem prediximus limpidissimo subcelestium spatiorum habitaculo, et postmodum redempto ex Ade et proprio uniuscuiusque delicto per Mediatoris aduentum humano genere, eumdem locum animarum sanctarum interim esse quieti, dum resurrectionem exspectant futuram, id putatores opinantur:  quem etiam celestem paradisum autumant esse nominatum, de quo Dominus latroni in cruce confitenti responderat: Amen dico tibi, hodie mecum eris in paradiso .

[1Kb] 10. Quin imo illo paradiso arboribus consito, et lucido fonte prepollente, anime exute corporibus non indigent; quin imo spiritualis homo carnalem usum corpore mortis liberatus non possidet, nec refici terreni paradisi frugiferis arboribus necesse habet, eternus enim temporalibus non utitur, sed eterna et spiritualia contemplatur.

[1Kb] 11. Hec non confirmantium, sed estimantium sensibus perstrinximus, presertim cum et ipsam estimandi de talibus perspicaciam nobis ipsis non attribuimus. Cum enim necessitas exegerit, harum  omnium 596 putationum auctores in medium adducere poterimus, quibus aut fides aut dubitatio ascribi poterit; quorum referendo potius quam defendendo  laboramus, nos enim alterius forte melioris, si adsit, assertioni, cui plus uel Scripture exempla, uel catholicorum consapientium  suffragauerint, concordiam subire parati sumus. Sed de superiore spatio his utcunque explanatis, ad subsequentia festinemus.



CAPUT uII. De spatio inferiori, et hemispheriis diuersis.

[1Kb] 1. Dehinc inferius spatium er uocatur, quem terre sociari diximus, et a quo uniuerse carnis, que  in terra ere uersatur, uitam adiuuari, et contineri in nobis, et per nos comprobamus. Qui et aliquando etiam terre per Scripturas nomine uocitatur; sicut per Psalmistam dicitur, cum in Domini creatoris laudem ordine summo cuncte creature incitantur, et cum consummatis his que ad superiorem celorum ordinem pertinent, ad hec eris spatia peruenitur, taliter subinfertur: Laudate Dominum de terra, dracones, et omnes abyssi; ignis, grando, nix, glacies, spiritus procellarum, qui faciunt uerbum eius .

[1Kb] 2. Hucusque enim in ere sermo est qui terre nomine uocitatur; postmodum namque de humo et inferioris terre naturis Scripture uocibus imperatur: Montes, et omnes colles; ligna fructifera, et omnes cedri  . Idcirco autem er terre uocabulum sepe sortitur, quia crassitudine et uelut soliditate quam in se habet uolantium auium, quamuis maximarum, corpora sustentantur, que uelut pisces pene aquatilia marinorum fluctuum recondita natando penetrant, sic uolucres eria spatia uolando pertranseunt.

[1Kb] 3. Cuncta etenim que aqua prestat ad conseruandum uitam aquatilibus, hec er facit uolatilibus, quoniam sicut reciproco halitu auium, et omnium que in ere et terra uiuunt, uita alitur et conseruatur, ita eorum que in aquis degunt inspirandi exspirandique tractu per aquam uitalis motus reficitur.

4. Unde cum in erem trahuntur, quia lymphaticum spiramentum non habent, cito deficiunt; sicut  et ea que in ere uiuunt, cum ab eis er excluditur, ultra uiuere non possunt. Sicut autem illa eris soliditate uolatilia, ut dixi, corpora fulciuntur, ita ipsa eadem terrenam, quam in se habet, crassitudinem, propter quam et terre uocabulum sepe sortitur, 597 tumida nubium moles sustentatur, et per illam soliditatem eris crassitudo, niues, et grandines, et glaciem, adnitente ui frigoris parit, quando ita efficitur.

[1Kb] 5. Nam hoc eris spatium sue nature insitum habet, ut fumali leuitate uapores aquarum de terra et maris specie contrahat et colligat, quos in sublime eleuans, quandiu minutissimis guttis consistunt, conglobatis in se nubibus, ipse per semetipsum er  suspendit. Sed cum, uexante uento, ille guttule in maiores stillas ceunt, eris amplius natura non ferente, pluuialiter imbres ad terram delapsi cadunt.

 [1Kb] 6. Si uero ipsas, quas prediximus, stillas uento in maiusculas moles coagitante collatas, antequam deorsum pluant, gelu in nubibus arripuerit, lapillos coagulatos frigoris uiolentia constringit. Si autem paulo remissiores necdum densatos uapores in guttas, id est, gelu, preuenerit, in niuis speciem magna uis frigoris eosdem transmittit, et quod in se suspensa altius nebula taliter nutrit, non sufferente ere, ac uento dispergente, ad terram dimittit.

[1Kb] 7. Sicut de hoc eodem Psalmista commemorans, de Domino dicit: Qui dat niuem uelut lanam, nebulam sicut cinerem spargit. Mittit crystallum sicut buccellas; ante faciem frigoris eius quis sustinebit ? Et ut ostenderet, siue in terra, siue in nubibus, niues in aquas iterum resolui consuescere, paulo post  subiungit, dicens: Emittet uerbum suum, et liquefaciet ea; flabit spiritus eius, et fluent aque .

[1Kb] 8. Ut autem perspicuum sit ipsas aquas hoc modo in nubibus suspendi, in libro sancti Iob scriptum uidetur: Qui suspendit aquas in nubibus suis, ut non erumpant pariter deorsum . Attamen illas er aquas ad terram et ad mare demittit, quas ex iisdem inferioribus partibus ante sustulit. Et quamuis de salsa pelagi latitudine eas traxerit pluuialis conceptio, per erem indulcescit. Quemadmodum cum salsa de profundo maris unda propinata per humum terre infunditur  in dulcis aque saporem statim mutatur. Commutatione uero eris uentos, et uehementiore concitatione ignes etiam ac tonitrua, occultis imperiis,  per angelos, quibus uisibilis regitur mundus, sicut et cetera, conditor facit.

[1Kb] 9. Nonnulli uero de effectu tonitru illud intendunt, quod cum circa erem duorum elementorum, hoc est, ignis et aque, sunt spatia, unum 598 superius, sicut diximus, et unum inferius, et tamen eris natura utraque in se trahit, id est, aquam uaporaliter de imis, et ignem caumaliter de supernis, ipsa duo contraria sibi elementa confligunt.

[1Kb] 10. Impossibile namque est absque humidis nubibus et fulgoribus tonitrua moueri, sicut intuentium oculis perspicue patet; in quo conflictu ignis et aque confusi sonitus horribilesque fragores suscitantur; et si ignis uictor fuerit, terre atque arborum fructibus non mediocriter nocet; si uero aqua uicerit, frugiferam  uim, tam in arboribus quam in his que olerum diuersis speciebus nascuntur, non perdit.

[1Kb] 11. Illo enim precipue tempore tonitrua sonant,  quo arborum et terrarum fruges in ostensione adhuc sunt, priusquam maturescere incipiant. Per creaturas enim aliarum creaturarum incrementa aut decrementa Domini conditoris imperio gubernantur.



CAPUT uIII. De diabolo et natura demoniorum.

[1Kb] 1. In hac autem turbulenta ac nebulosa eris huius mansione de sublimi felicitate, ut diximus, angeli repulsi cum suo principe commorantur. Sed ille princeps Satanas et diabolus nominatur, reliqui uero spiritus ipsius principis ministri, qui prius angeli fuerant, nunc demones uocantur. Quemadmodum etenim merita, sic et nomina mutauerunt et loca; sed tamen et nunc per Scripturas antiquo uocabulo, eo quod isti nequitie sunt nuntii, sicut boni spiritus sunt nuntii  iustitie, sepe angeli uocantur.

[1Kb] 2. Sicut in Euangelio scriptum legitur: Quem preparauit Pater meus diabolo et angelis eius . Et Apostolus ait: Datus est mihi stimulus carnis mee angelus Satane, qui me colaphizet . Sed has etiam sedes usque in iudicii tempus sub exspectatione terribilis Domini aduentus, non sine timore ac tremore, licet infructuoso, interim possident; sicut apostolica dicta perhibent, quibus dicitur: Nam et demones timent, et contremiscunt . Et ut manifestum sit quod sub exspectatione temporis, in quo durius indicabuntur, uel potius perdentur, hunc locum eris habitant spiritus immundi, qui in presentia Saluatoris clamabant: Quid nobis, et tibi, Iesu fili Dei? uenisti huc perdere  nos ante tempus ?

[1Kb] 3. In aduentu namque eterni iudicis  ad tenebras exteriores serui inutiles eiicientur, cum Dominus aduersarios, sicut repulit humo, sic expellet celo, quibus eterni ignis  a Patre irremediabiliter preparata est pena .

[1Kb] 4. Qui ideo nec remissionem, nec redemptionem recipere merentur, quia de sublimissimo ordinis statu ceciderunt, ac propterea nichil aliud in quod iterum, dimisso peccato, uocarentur habuerunt, dum omnem suam beatitudinem, in qua constituti sunt, transgressione  naturalis boni, quod erant, et dominice legis, in qua conditi sunt, polluerunt; propter quod nec penitere desiderant, nec etiam, si penituissent, ueniam recipere omnino possent.

[1Kb] 5. Quoniam humanum genus a suo conditore redemptionem idcirco promeruit accipere, quia de inferiore sui ordinis gradu corruit; cum enim esset adhuc in paradiso terreno positus, generandi officio destinatus, ciborumque esui deputatus, immutationem meliorem, sublimioremque, et spiritualem uitam sine morte reciperet, si quandiu in hac conuersatione positus esset, in mandati custodia homo permaneret

[1Kb] 6. Clementia ergo Conditoris ad illum statum ad quem peccans adhuc non peruenerat per passionem  Domini reuocatur, quem, si inde cecidisset, sicut angelus, nunquam iterum reuocaret, quoniam non ad illum gradum, uel ordinem, unde primus homo ceciderat, sed ad alium sublimiorem, quem sperauit, restitutio fiet, dicente Domino: Erunt, sicut angeli in celo . Scilicet, quia non sicut homines in paradiso; in illam enim mortalitatem, que generande proli et ciborum esui deputata pro tempore est, quamuis redempti, homines redire non poterunt; sed post mortem resurgentes spiritualibus corporibus non crescendo, non senescendo, non moriendo, angelice felicitatis consortes erunt.

[1Kb] 7. Tempus uero diabolice transgressionis si requiritur, ante tempus uisibilium rerum diaboli peccatum  fuisse originaliter deprehenditur; omnia enim que facta sunt simul et sine tempore facta fuisse Scriptura docet, que dicit: Qui uiuit in eternum, creauit omnia simul . In quibus omnibus etiam infernalis ille ignis eternus, de quo Dominus dicit: Ite in ignem eternum, quem preparauit Pater meus diabolo et angelis eius  600 simul factus fuisse minime dubitatur. In eo enim quod dicit, creauit omnia simul, nichil non factum in omnibus creaturis reliquit.

[1Kb] 8. Cui ergo carcer in illa creaturarum conditione preparatus est, illius peccatum originaliter ipsas creaturas precessit; nequaquam enim adhuc innocenti penam Dominus preparasset, si non illius  delictum preparatam penam precessisset. Sed et hoc etiam sine tempore fecit, qui damnationis eius penam, qua seruus fugitiuus cruciaretur, effecit.

9. Iste autem angelus cum a Conditoris beatitudine recessit, omne sue nature bonum, quod in conditione sua habuit, totum amisit; sed sibimetipsi malus, Deo semper bonus perseuerat, dum obedienter dominice iussioni, quamuis non sponte, propter potentiam Dei tamen obtemperat. Ex omni enim nature bono quod habuit hoc nunc tantummodo habet, quod Deo creatori ad cuncta obedit imperata.

[1Kb] 10. Sed hoc bonum non in diabolo et ministris eius bonum est, qui idcirco obediunt, quia non obedire non possunt; sed hec eorum obedientia in Deo bona est, cuius bone quidem uoluntati inuita diaboli  mala uoluntas, cum bene operari precipitur, resistere non potest. Sed plerumque accidit ut cum Dei bona uoluntate aliquid facere imperatur, ipsius mala uoluntas in hoc eodem opere pascatur. Quemadmodum ad decipiendum Achab, impiissimum regem, idololatram scilicet, et prophetarum persecutorem, cum, a Domino missus, in quo deciperet interrogaretur, non solum se sponte paratum ad hoc opus obtulit, sed etiam quali consilio illud efficeret indicauit, ac respondit: uadam, et ero spiritus mendax in ore omnium prophetarum eius. Et Dominus dicit: uade, et fac ita, et decipies Achab .

[1Kb] 11. ualde enim conuenerat ut qui ueros Domini prophetas neci dedisset, pseudoprophetarum falsiloquio seductus et deceptus periret. Ecce promptissime  diabolus sua mala uoluntate cito ad istud decipiendi impii officium semetipsum obtulit, sed nisi a Domino permissus fuisset, hoc facere non potuisset; in qua re bona Dei uoluntas sanctorum prophetarum iustam uindictam exercuit, sed malus minister in interitu impii et peccatoris malam suam uoluntatem cibauit.

[1Kb] 12. Sed nec in hominibus, nec in rebus que hominibus subdite sunt, aliquid absque Dei permissione facere ualet, sicut euangelica ueritas perhibet, qua refertur: Si nos eiicis, mitte nos in gregem porcorum . Sicut enim in illis hominibus a quibus expellebatur contra Domini preceptum 601 ultra permanere non potuit, sic et in porcos absque eius introire permissione non potuisse se ostendit.

 [1Kb] 13. Quod in beato Iob et in rebus quas possidebat  et amiserat similiter manifestatur. In quibus inimici nequitia absque Conditoris permissione nichil egisse probatur, sicut dicitur: Nonne uallasti eum, ac domum eius, omnemque substantiam eius ? Et cum a Domino maligni hostis potestati eius substantia permittitur, ita subinfertur: Ecce uniuersa que habet in manu tua sunt; uerumtamen in eum ne extendas manum tuam . Et hec ita esse sentiens Iob, cum suarum rerum damna comperisset, ita respondit: Dominus dedit, Dominus abstulit. Quomodo uoluit, Dominus fecit: sit nomen Domini benedictum 

[1Kb] 14. Non dixit: Dominus dedit, diabolus abstulit; certissime enim absque Dei permissione in rebus aut hominibus nichil omnino facere posse aduersarium  sciebat. Sed sepe, ut dixi, in eodem ministerio et eius aduersarii praua uoluntas per se pascitur, et Domini beneuolentia, aut iuste uindicte, aut fructuose probationis dispensatione ministratur; sub qua bifaria bone et male uoluntatis distributione et malos per uindictas trucidant, et bonos per tentamenta probant.

[1Kb] 15. Ad hoc namque ipsorum, quandiu in hoc ere adhuc libere uolitant, usque ad tempus extremi iudicii pena a Domino differtur, ut praui ex hominibus eorum consortes et sceleris et punitionis appareant, et boni per tribulationes eorum ab his irrogatas probati manifesti fiant.

[1Kb] 16. At uero improbi et impuri spiritus, uagi et subtiles, animo passibiles sunt, et ereis corporibus induti,  nunquam senescunt, et cum hominibus inimicitias exercentes, superbia tument. Fallaces atque in fraude callidi hominum sensus commouent, terroremque mortalibus inferentes, inquietudinibus somniorum, et morbis, et distortione membrorum uitam turbant, prestigia atque oracula fingentes, regentesque sortem, cupidinem illiciti amoris et cupiditates humanis cordibus infundunt; et uerisimilia mentientes, in bonorum etiam angelorum habitum et lucem se transformant.

602 [1Kb] 17. Et quemadmodum nequitia, ita et potestatum gradibus distant. Et sicut nunc boni spiritus, hoc est, perfecti angeli, impassibiliter era penetrant, ita et hi, si non peccassent, ea que nunc passibiliter loca possident, subiecta sibi, si feliciter et beate uiuerent,  hec eadem haberent.

 [1Kb] 18. Et hi etiam quando sua nomina proferunt, ex officiis nequitie et potestatibus uocabula sibi assumunt, quemadmodum cum a Domino de suo nomine in regione Gerasenorum aduersarius interrogatus fuisset, respondens, inquit: Legio mihi nomen est, quia multi sumus . Unde manifestum est, non proprii nominis, quod non habuit, sed sui gradus ac potestatis uocabulum protulisse; et requirenti Domino, quia aliter loqui non potuit, de semetipso quod erat uerum indicasse.



CAPUT IX. De natura aquarum et cursu Oceani.

[1Kb] 1. Post eris spatia cum suis habitatoribus cursa, nunc ad aque elementum, quod inter erem et terram constitutum est, intentio dirigitur: cuius congregatio,  sicut Geneseos scriptura declarat, mare uocatur, cum dicitur: Et congregationes aquarum appellauit maria . Quarum ea pars que per fontes, et flumina, et stagna, terris interfunditur dulcedinem habet, ut et sitientibus animalibus potamenti, et ceterorum usuum solatia preberet, et alendis fructibus terram fecundius irrigaret.

[2Kb] 2. Propter quod et imbres, qui e nubibus cribrati per erem defluunt, ut aptius ad frugiferam uim, et sedandam sitim, sicut ante diximus, subuenirent, sapidi fiunt. Ea uero pars immutata aquarum, que per magna terrarum spatia dilatatur, et aque ipsius fines occultantur, salsuginem et acriorem saporem insitum sibi naturaliter tenet, ut conuenienter humanis usibus fructus, quos sapidi liquoris non haberet unda,  utilius nutriret.

603 [1Kb] 3. Sed utrum sapidum an salsum saporem naturalius, an equaliter utrumque, aque habeant, pro certo Deus uiderit; quamuis et plerique salsuginem  naturalem esse aquarum saporem putant, dulciorem uero terre aut eris natura condiri estimant; sed tamen quemadmodum salsa aqua per humum perfusa dulcescit, ita et dulcis aqua per marinorum olerum cineres infusa salsi protinus saporis fit; unde uterque sapor naturalis esse suo modo non est difficilis credi, dum ab alterutro in alterum uterque potest refundi.

[2Kb] 4. Maris uero fretibus crebro terrarum spatia distinguuntur, ut et gentium terminos intercluderet, et munificentia suorum fluctuum omnes prouincias diuersorum populorum ditaret, et inter omnes patrias cuncta commutata inuicem commercia necessaria ministraret. Quantam uero concordantiam cum lune cursibus inundatione et recessu Oceanus habeat, intuentibus  diligenterque animaduertentibus perspicue patet, qui quotidie ad terram bis uenire ac recedere per horas uiginti quatuor indesinenter uidetur, cuius cursus tota conuenientia in ledonis et maline diuisus uicissitudines partiatur.

[1Kb] 5. Sed ledonis assisa sex semper horas incrementi sui immutata consuetudine complet, et per totidem horas ipsa spatia que texerat retegit. Maline autem assisa quinque horas sue inundationis agit, et per septem horas eiusdem recessu ea littora que compleuerat uacua reddit; que tantam concordiam cum luna uidetur habere, ut in eius medio semper luna nascatur, que per septem dies, et duodecim horas, et quartam diei partem, diligenti exploratione perseuerare uidetur.

 [1Kb] 6. Et ita fit ut cum iterum luna plena minuitur, etiam malina rursum 604 tenebrosa dimidiatur; interpositis uero spatiis ledo deprehenditur, qui nec plenilunium, nec nascentis lune initia unquam adire  cernitur, et per hanc uicissitudinem efficitur ut per omnem communem annum XXIu maline et totidem ledones numerentur; in embolismo autem uiginti sex maline, et eiusdem numeri ledones inueniuntur, quia per omnia cum lune cursu inseparabiliter marinus comitatur.

[1Kb] 7. Quatuor uero ex his, hoc est, temporum, quatuor medie, due scilicet equinoctiales maline, et alie due, cum aut dies aut nox incrementi et decrementi sui finem faciunt, solito ualidiores, sicut oculis probare licet, ad inundationem altiores fieri uidentur, et maiora littorum spatia retegere cernuntur. Et quoniam impossibile est ut non aliqua, licet nobis incognita, spatia deserat, quando per nostrarum terrarum solum exundat, sicut eadem loca a nobis recedens  implet, ut nostra assisa ibi sit recessa, et nostra recessa ibi sit assisa, dimidium maris ministerium ignorare fateri compellimur.

[1Kb] 8. Sed in hoc et multis similibus nichil nostre scientie conceditur, nisi Creatoris potentiam atque immensitatem clamare, qui omnia in numero, pondere et mensura disposuit . Et interim cum insigni Gentium magistro dicere: Ex parte cognoscimus, et ex parte prophetamus. Cum autem uenerit quod perfectum est, tunc cognoscam, sicut et cognitus sum .

[1Kb] 9. Ex hoc autem lymphatico elemento piscium et auium, hoc est, omnium aquatilium et uolatilium diuersa genera facta fuisse Geneseos scriptura pronuntiat. Sed piscium, id est, omnium que in aquis  uiuunt animantium, CLIII esse genera philosophi qui de rerum naturis ratiocinantur enumerant, quem numerum apostolica sagena uelut ex omni genere piscium congregans contraxerat.

[1Kb] 10. Aues uero utrum et ipse hunc suorum numerum generum habeant, an maiorem, an minorem, etsi sint aliqui qui estiment, tamen quia grandi hoc auctoritate firmare non possunt, nec sequendi, nec respuendi sunt; sed cum de aqua omnium auium origo processerit, unde tam diuerse earum consuetudines manendi, seu uiuendi, seu natandi exstiterint, ut alie in salsis undis semper supernatent, et uictum habeant; alie in dulcium aquarum stagnis et fluminibus commorentur? Alie in terra sine 605 ulla natandi consuetudine degunt, quarum alie in  campis, alie in siluis, alie in montibus, alie in palustribus locis fieri consuescunt. Alias ad uolandum penna non subleuat, alie ita excelsa ac remota eris spatia uolando penetrant, ut estatis tempore etiam niuem de altissimis nubibus suis pennis deferant.

[1Kb] 11. Nisi forte has tam diuersissimas consuetudines originis, quamuis de aqua, diuersitas conditionis in omnibus auibus efficit, ut ex his alie de salsa unda, alie ex dulci aqua, alie de herbarum rore, alie ex arborum constillatione, alie ex paludum humore, alie ex montium confluxione, alie ex eris uapore, alie ex altissimarum nubium fluida conspiratione condite sint, atque illud earum unaqueque naturaliter quod sue conditionis origini pertineret assuesceret, ut ibi et inde queque auis uiueret, unde prius  ut esset habuisset.



CAPUT X. De paradiso.

[1Kb] 1. Et quoniam post aquas terra in elementorum ordine statuta est, primum de paradiso dicemus, ubi primorum hominum habitatio exstiterat; quamuis commemorandi loco sermo ponendus sit, de quo plurimorum diuerse sententie prolate sunt, utrum ipsa immortalis uita, qua homines ante peccatum donati sunt, paradisi nomine dicta est, an totus hic terrarum orbis tam commode innocenter uiuentibus dispositus fuerat, ut paradisus diceretur, quatenus quandiu inculpabiliter sine ullo uitio possessores uixissent, etiam terre eius habitatio iisdem cuncta feliciter absque ullo labore ministraretur, ac postmodum  ipsis peccantibus atque in deteriora mutatis, etiam orbis eorumdem uitio et uindicte sententia mutatus est atque obscuratus , et sui decorem et frugiferam uim, etsi non totam, maxima tamen ex parte amisisset, ut que beatitudini et felicitati bene uiuentium opitulauerant male uiuentium uindictas cumularent.

[1Kb] 2. An etiam spiritualiter aliquis locus huius felicitatis beatitudine plenus, hominibus sue creationis meritum seruaturis, dispositus fuerat, in quo nichil quo beatitudinem corporalem lederet, quandiu mandati patientia seruaretur, inerat? Cui sententie Scripture Geneseos auctoritas non mediocriter suffragatur, dicentis: Plantauerat autem Dominus Deus 606 paradisum a principio, in quo constituit hominem  quem formauerat . A principio enim plantatus paradisus dicitur, dum principatum orbis specialiter hic locus tenere uidetur, in quo primus homo statim post sui conditionem constitutus fuisse non dubitatur.

[1Kb] 3. Etenim omnibus modis conueniebat ut caput et principium humani generis in capite et principio poneretur orbis, ut inde hominum propago membrorum suorum incrementa sumeret, unde terrarum orbis, quem inhabitat, initium acciperet. Cuius paradisi statum cum eadem Scriptura enumerat frugiferis arboribus consitum, et fonte magno, quo totius terre facies rigatur, adornatum enarrat, dum appositum ibi hominem ita inquiens loquitur: Ex omni ligno paradisi comede . Et mulier  ait: De fructu lignorum que sunt in paradiso uescimur . Et paulo ante profertur: Et fons ascendebat de terra irrigans uniuersam superficiem terre .

[1Kb] 4. In quibus rebus historialiter absque ullis enigmatibus, ipsius Scripture ueritatem seruari quid impediret, quomodo et de omnibus que de principio nascentis totius creature uisibilis continet corporaliter etiam auctoritas elucet? Factum namque firmamentum, et mare, et terram, et luminaria, et stellas, aquatilia etiam, atque animalia terrena, et hominem ipsum, sicut Scriptura Geneseos inuestigat historialiter, absque ullis enigmatibus credimus.

[1Kb] 5. An in hoc solummodo, quod paradisi locum frugiferis consitum arboribus, et magno fonte illustratum,  commemorat, nisi in enigmate non recipiemus? Sed hoc utroque modo potest intelligi, id est, et secundum rerum gestarum historicam narrationem, et secundum tropologiam, id est, iuxta moralem explanationem.

[1Kb] 6. Scriptura etenim sacra ratione tripertita intelligitur, cuius primus intelligendi modus est cum tantummodo secundum litteram sine ulla figurali intentione cognoscitur, ut sanctus Hieronymus ait: Actus apostolorum nudam quidem mihi uidentur sonare historiam. Secundus modus est cum secundum figuralem intelligentiam absque aliquo rerum respectu inuestigatur, ut prima et extrema pars Ezechielis, et Cantica Canticorum, et Euangelii quarumdam parabolarum expositio, que aliud loquuntur, et aliud agunt.

 [1Kb] 7. Tertius modus est cum, salua historica rerum narratione, mystica ratione intelligitur, sicut arca Ne, et tabernaculum, et templum historialiter facta sunt, et intellectualiter Ecclesie mysteria per  hec designantur. Sic nimirum et paradisi locus prioris Ade, qui forma futuri 607 exstiterat, et Ecclesie future, que est terra sequentis Ade, mysteria prefigurabat.

[1Kb] 8. Dum uero ibi nomo immortaliter et beate uiueret, nunquid et totius orbis subiectio sibi non subiaceret? Quid enim illum ab ingressu orbis intercluderet, qui in creaturis nocere sibi aliquid non timeret, dum ignis non ureret, non aqua mergeret, non bestiarum fortitudo mactaret, non spinarum uel cuiuscunque rei aculei uulnerarent, non absentia eris suffocaret, non omnia que nocent mortalibus, impedirent?

[1Kb] 9. Corpus enim immortale, et inuulnerabile, et illedibile, nichil quod mortem, et uulnus, et lesuram  inferret in omnibus creaturis, quoadusque Creatorem offenderet, per inobedientiam inuenerit. Paradisi ergo habitatorem lustrare omnia que sibi fuerant subiecta quid prohibuit, cum et hoc facere Dominus eum non solum non interdixit, sed imperauit, dicens: Crescite, et multiplicamini, et replete terram, et subiicite eam; et dominamini piscibus maris, et uolatilibus celi .

[1Kb] 10. Sicut enim angelis in his que sibi subiecta sunt a sede celi discurrere liberum est, et tamen in celo habent sedes, quid et homines in paradiso constitutos discurrere per omnem creaturam sibi subiectam sine suo labore impediret? Quemadmodum namque a dolore, et senectute, et morte, immunia corpora possidebant, ita et omni labore et  pigredine carentia habebant.

11. At uero cum paradisi colonus in loco sue terrene felicitatis peccatum commisisset, in maledicte terre habitationem detrusus, protinus illa omnia, que prius possedit, partim amisit, partim cum labore conseruauit. Et illo excluso a sede beatitudinis, possibilitas iterum redeundi interclusa est, et ita factum est, ut quemadmodum angelus apostata, cum suis de summa sui paradisi serenitate deiectus, caliginosum huius eris locum sortitus est, sic et homo de sui paradisi terrena beatitudine in maledicte huius terre habitationem detrusus est.

[1Kb] 12. Sic etenim scribitur: Et eiecit illum Dominus Deus de paradiso, et proiecit in terram de qua sumptus est. Et constituit ante paradisum cherubim, habentem  flammeum gladium atque uersatilem, ad custodiendam uiam ligni uite . In quo demonstratur, quod quamuis ligni uite uiam cherubim dicitur custodire, ne tamen homines regredi possent, totum  etiam paradisum iubentur defendere, dum flammeum gladium non ante lignum solummodo uite, sed ante totum paradisum Scriptura indicat esse positum.

[1Kb] 13. Non satis autem elucet de qua arbore specialiter Adam comederit, sed clarum est quod statim post peccatum nuditatem suam fici 608 foliis arboris texit, cui soli in tempore sue carnis Dominus iehsu, paulo ante quam mortem pro Ade delicto suscepisset, maledixit, et cito aruit, cum diceret: Nunquam fructus ex te nascatur in eternum , hoc est, qui hominibus ultra, sicut superius diabolus, nocere possit. Ecce in hanc arborem, id est, ficum, maledictum delicti Ade, que totam terram inficeret, priusquam sanguinis sui rore ipsam mundaret, Christus collegit.

 [1Kb] 14. Utrum autem ab hac primitus homo culpam, an de alia susceperit, pro certo Deus uiderit. Attamen illa, quecunque nunc est, que tunc scientie boni et mali arbor dicta fuerat, non est putandum quod tantum nunc utentibus nocere possit, quantum potuit tunc in paradiso constitutis, ut etiam nunc utentibus ea arbore mortem conferre possit; non enim in arboris natura mortiferum aliquid inesse credendum est, aut etiam ut boni et mali scientiam facere ualeret, sed mandati Domini transgressio, quo preceptum est ne de hoc ligno comederet, mortem efficit.

[1Kb] 15. Cuius obedientia si esset, hoc erat scire bonum; et inobedientia dum fuit, hoc est nosse malum. Quorum tamen distantiam homo nisi transgressione  intelligere non potuit; quando enim solummodo bonum possidebat, quid esset malum et quomodo sibi noceret ignorabat. Ut autem manifestum sit quod in hoc ligno qualicunque preter originalem inobedientiam nichil inesset nociuum, ecce non huius, sed ligni uite uia excluditur, in cuius exclusione prioris delicti misericorditer remissio preparatur.

[1Kb] 16. Si enim homo post peccatum illud originale de ligni uite fructu comedisset, commissi penitus maculam misere in eternum et infeliciter in corpore senectuti et doloribus obnoxio moriendo deponere non posset; nullo enim alio modo hoc delicti facinus deleri nisi morte Dominus preparauit, quod per aduentum postea in carne Filii sui Iesu Christi futurum esse presciuit, et predestinauit, ut per illius  mortem nostra culpa moreretur, et per illius resurrectionem lex nostre mortis euacuaretur, et per ipsius corporis ascensionem, et in celo mansionem nostre humanitati immortalitas donaretur, et angelice et spiritualis uite consortium quod nobis in principio preparatum est, donaretur; sicut et in extrema futuri iudicii uocatione in dextera constitutis certum est a Domino dictum: uenite, benedicti Patris mei, possidete regnum quod uobis preparatum est ab origine mundi.



609 CAPUT XI. De situ orbis terrarum, quem inhabitat genus humanum.

[1Kb] 1. Porro de terrarum orbis situ, quem inhabitat genus humanum, Psalmista ad Dominum ait: Qui fundasti terram super stabilitatem suam; non inclinabitur  in seculum seculi. Abyssus, sicut uestimentum, amictus eius; super montes stabunt aque . Ex quo intelligitur non super alterius elementi soliditatem, nisi super suimet stabilitatem et firmitatem terram esse fundatam. Utrum uero sibi aliquid, sicut ipsa aquis, et aque eri, et er spatio superiori, et ipsum firmamento, et firmamentum aquis superioribus, substitutum sit, ipse nouit, qui ubique et undique cuncta conspicit.

[1Kb] 2. Ea uero parte que hominibus ad habitandum data est, quadrifarium orbem statutum esse multi prodiderunt auctores: quarum partium quatuor uocabula quatuor litteris nominis primi terrigene, hoc est, Adam, incipere, sapientes intelligunt. Anatole, scilicet, Dysis, Arctus, Mesimbria, id est, Oriens, Aquilo,  Auster, Occidens. Conueniebat enim ut qui suo genere totam terram impleret, suo nomine quatuor quadrati orbis partium uocabula colligeret.

[1Kb] 3. Quatuor quoque temporum articulis anniuersario ordine distinguitur, atque impleto anni spatio, terreni orbis dispensatio semper sine cessatione in circulum redigitur. ueris autem tempore, quo mundus fuerat institutus, semper uernat; estate autem floret, et fructificat; autumno maturescit, et aptum suorum fructuum mortalibus usum tribuit; hieme uero decidit, et arescit.

[1Kb] 4. Sed hanc augmenti sui et decrementi consuetudinem patitur quandiu seruituti corruptionis obnoxia mortalium officio mancipatur. Cum enim nascendi et moriendi in hominibus conditio cessauerit, tunc etiam  uiriditatis, et ariditatis sue incrementa et damna ipsa terra non habebit, cum Isaie uaticinium, imo Domini per Isaiam completum fuerit: Ecce ego creo celos nouos, et terram nouam, et non erunt in memoria priora, sed gaudebitis, et exsultabitis in his que ego creo.

610 [1Kb] 5. Quoniam dum immutatis corporibus homines spiritualiter uiuent, necesse est ut immutata in melius habitandi loca, id est, spiritualia habitent. Hoc corpus  seminatur in corruptione, surget in incorruptione. Seminatur corpus animale, surget corpus spirituale; seminatur in contumelia, surget in gloria. Necesse est enim corruptibile hoc induere incorruptionem, et mortale hoc induere immortalitatem . Cum enim corruptio et mortalitas in corporibus  esse desierint, tunc mortalibus uti et corruptilibus homo non necesse habebit.

[1Kb] 6. Quod et in Dominici corporis resurrectione probatum fuisse Euangelia sancta confirmant, dum linteamina, quibus fuerat inuolutum, post resurrectionem eius in monumento sola posita esse denuntiant, quemadmodum de Petro dicitur: Et uidit linteamina sola posita, et abiit, et secum mirans quod factum fuerat . Nouis ergo corporibus, non indigentibus iis que uite corruptibilis usus requirit, noua terra cum nouo celo ad habitandum creabitur, hoc est, huius terre natura et superficies in spiritualem statum, qui spiritualibus conueniat, absque aliqua mutabilitate instaurabitur.

[1Kb] 7. Sed quando hoc fiet? Quando Ierusalem laus  creata fuerit in terra, et populus eius gaudium, et exsultatio, et quando sancti in his que Dominus creat gaudebunt, et quorum sol non occidet, et luna non minuetur; cum redempti a Domino uenerint in Sion cum laude, et letitia fuerit sempiterna super caput eorum, et obtinuerint gaudium, et letitiam, et fugerit dolor, et gemitus, et completi fuerint dies luctus eorum, et lugentes consolati fuerint, et absterserit Deus omnem lacrymam ab omni facie sanctorum, et opprobrium populi sui deleuerit, et omnium lugentium Sion meror depositus fuerit, et acceperint coronam pro cinere, oleum gaudii pro luctu, pallium laudis pro spiritu meroris, et uocati fuerint in ea fortes iustitie: cum benedicti ad dexteram uenerint, et sicut sol fulserint in regno patris eorum.



CAPUT XII. De natura hominum post peccatum.


[1Kb] 1. Sed huius interim orbis habitationi post originale  peccatum homines destinati, non totum quod in conditione sua habuerant naturale bonum 611 perdiderunt; sed uitiatum primitus delicto parentis, prauis insuper moribus corruperunt, et ita fit ut sicut cum labore terre maledicte fructus percipiunt, sic et bonum naturale quod in se habent non absque laboriosa cura custodire possunt.

[1Kb] 2. Et quomodo in serpente, et muliere, et uiro consentiente, in protoplasti transgressione tripliciter ceciderant, pari modo tribus uulneribus afflicti omnes eiusdem filii, id est, dolore, senectute, morte deficiunt, et omne bonum, quod in se insitum naturaliter a Conditore susceperant, studioso labore ex parte aliqua inuentum magna animi uigilantia uix conseruant; et quodcunque bonum per studium Dei munere  quesitum inueniunt, preter iniquam mammonam heredibus non relinquunt, et omnes artes, quas sigillatim in uita capiunt, in huius uite defectu pariter, dum spiritus funditur, amittunt.

[1Kb] 3. Parique infirmitatis conditione pauperes et reges, stulti et sapientes uexantur. Nam similiter omnes somno indigent, et cibo refici, et uestibus indui necesse habent. Passionibus uitiorum carnalium aut grauantur, aut corrumpuntur; motibus animi, id est, ira et amore, concupiscentia et timore angustiantur. Dolore, et senectute, et morte deficiunt. De preteritis cito exuuntur; de presentibus modice utuntur; de futuris incerta omnia prestolantur.

[1Kb] 4. Eodem modo auditu, uisu, tactu, gustu, odoratu sentiunt et uiuunt. Eodem etiam nexu originalis peccati  astringuntur; eodem Redemptoris munere ditati undis baptismatis et Spiritu sancto abluuntur; sed et his hominibus, aut redemptionis fidem, aut opera fidei negligentibus, pariter cum transgressoribus angelis et diabolo suo principe pena debetur eterna; seruantibus uero, siue per Scripture documenta, siue per nature bonum munimina, prime conditionis iura, Redemptoris munere uita preparata est futura.



CAPUT XIII. De diuersitate peccantium, et loco penarum.

[1Kb] 1. Sed quoniam peccatorum diuersa conditio est, sunt quedam crimina, que per ignem iudicii purgari possunt; quedam uero eterni ignis pena plectenda sunt; et ex his quedam eterna pena digna fiunt, quedam ad iudicium non perueniunt, quedam post  iudicii examinationem 612 perpetue damnationis sortem subeunt; sicut Paulus apostolus inquit: Quorumdam hominum peccata manifesta sunt preeuntia  ad iudicium; quosdam autem et subsequuntur .

[1Kb] 2. De his enim qui iudicio carent, Dominus ipse protestatur et dixit: Qui non credit in Filium iam iudicatus est . Unde intelligitur quod qui fidei sortem subire non merentur, nec gratiam baptismi consequuntur, ad futurum non exituri sunt iudicium, sed ex hac uita Euangelii sermone examinati exibunt, quo scribitur: Amen dico tibi, nisi renatus quis fuerit ex aqua et Spiritu sancto, non potest intrare in regnum Dei . His etiam Psalmiste uerba concordant, quibus ait: Non resurgunt impii in iudicio .

[1Kb] 3. Qui autem post ablutionem baptismi peccatorum multitudine grauantur, et ipsi in duas factiones  diuiduntur: quidam namque ex ipsis, priusquam ex ipsa uita exeant, Scripture sacre uocibus iudicantur; de quibus Paulus apostolus loquitur, dicens: Nolite errare: neque adulteri, neque fornicarii, neque ebriosi, neque maledici, neque idolis seruientes, neque auari, neque molles, neque masculorum concubitores, neque fures, neque rapaces, regnum Dei possidebunt . Qui enim hec et his similia crimina capitalia usque ad mortem absque medicamento faciunt, iudicati de ea uita ad perpetuas penas exibunt.

[1Kb] 4. De quorum reatu conuiua pectoris Domini Ioannes loquitur: Est peccatum usque ad mortem? non pro illo dico ut roget quis . Ad mortem enim peccatum deducit, qui licet in extremo uite termino de preteritis criminibus penitudinem  agere negligit. Et notandum est, iuxta Iacobum apostolum, quod qui in uno ex his offenderit, factus est omnium reus. Qui enim dixit Non mechaberis, ipse dixit Non occides. Quod si non mecaris, occidas autem, factus es legis transgressor .

[1Kb] 5. Quidam uero ad extremum diuini examinis iudicium, qui his capitalibus criminibus non inuoluentur, reseruati, ex hoc seculo uadunt, et tamen sententia superni iudicis eterne damnationis sortem subibunt, qui, misericordie opera contemnentes, Christum in pauperibus nec cibo, nec 613 potu reficiunt, nec uestibus induunt, nec hospitio recipiunt, nec illi infirmantibus, et alligatis in metallis, et carceribus uisitationis solatia ferunt, propter quod ab  ipso audient: Ite, maledicti, in ignem eternum, quem preparauit Pater meus diabolo et angelis eius .

[1Kb] 6. Non enim ad appetenda regna celorum sufficit non agere mala, si quis non curauit facere bona; per prophetam enim Isaiam pariter a Domino precipitur: Quiescite agere peruerse, discite benefacere . Per Psalmistam quoque hec eadem uerba idem Domini Spiritus concinnat, dicens: Declina a malo, et fac bonum . Et ut ostenderetur quod post terrorem tam terribilis huius quam prediximus sententie nulla penitudine iudex flecteretur, in fine cuncte disputationis ita subinfertur: Tunc ibunt hi in ignem eternum .

[1Kb] 7. De illius autem ignis eterni loco, id est, inferni  ergastulo, multi dixerunt quod corporalis locus sit, ubi peccatorum corpora cruciabuntur; nisi enim ignis ille corporalis et locus esset, quomodo resurgentium corpora cruciata teneret, in quibus corporalitatis ueritas ita passibilis erit, ut stridoribus dentium et lacrymabilibus fletibus subiaceat; sicut ipsius Domini et iudicis uerba declarant, dicentis: Inutilem autem seruum mittite in tenebras exteriores. Illic erit fletus et stridor dentium . Ubi uermis eorum non moritur, et ignis non exstinguitur ?

[1Kb] 8. In quo dicitur loco ad regem Babylonis per Prophetam ita: Subter te sternetur tinea, et opertorium tuum erunt uermes  De quo loco quidam etiam dixit: Sicut terre in profundo aquarum, sic inferna  in profundo terrarum sunt. Unde de illo scriptum uideatur illud quod scriptum est: Quod neque in celo, neque in terra, neque subtus terram, inuentus est, qui possit aperire librum, et soluere signacula eius . Unde perspicue patet hunc locum qualemcunque sub terra esse, qui infernus inferior et terra obliuionis uocitatur.

[1Kb] 9. Sed hic ignis dum preparatus diabolo dicitur, et angelis eius, quali corporalitate esse putandus est, qui angelos cruciare potest? Animam quoque diuitis, exutam corpore, infernalis ille ignis cruciasse describitur, dum dixit: Quia ualde crucior in hac flamma . Nisi forte hanc uirtutem ille ignis et locus habet, ut angelos et animas, et corpora, eodem  modo cruciare possit et retinere. uel certe dum de filiis resurrectionis et eterne beatitudinis dicitur: Et erunt sicut angeli in celo .

[1Kb] 10. Nimirum et filii eterne damnationis, cum ad penam ignis eterni corpora resumpserint, et ipsi erunt sicut demones in inferno; ut 614 filii bone resurrectionis, cum sint filii Dei, bonorum angelorum consortium, et filii eterne mortis, cum sint filii diaboli, consortium angelorum Satane subeant. De quibus dicitur: Et congregabuntur congregatione unius fascis in lacum, et claudentur ibi in carcere, et post multos dies uisitabuntur . Quod utrum ad augendas an ad minuendas penas futurum sit, ignoramus.



CAPUT XIu. De igne purgatorio.


[1Kb] 1. At uero hi qui eterne uite solatia percipient, bino et ipsi modo largitionis munere regni celorum beatitudinem sument. Quibusdam namque ex his adhuc in terra positis, dum pro Christo pauperes efficiuntur, regnum celorum non promittitur, sed absens licet in labore et fatigatione perseuerantibus interim donatur, cum dicitur: Beati pauperes spiritu, quoniam ipsorum est regnum celorum .

[1Kb] 2. Similiter et qui persecutiones hominum pro iustitia sustinent, eadem mercedis retributione gaudent, dum subinfertur: Beati qui persecutionem patiuntur propter iustitiam, quoniam ipsorum est regnum celorum . Non dixit quoniam ipsorum erit, ut uocationem futuram sperarent, sed cum a corporibus  exibunt, uelut per semetipsos recepturi sunt quod in corporibus commorantes interim dono largitoris possident; atque idcirco et his adhuc in terra positis dicitur: Quecunque solueritis super terram, erunt soluta et in celo. Et quecunque ligaueritis super terram, erunt ligata et in celo .

[1Kb] 3. Ac si diceret: in hoc intelligitur quod regnum celorum adhuc in terra commorantium uestrum est, dum quemcunque a peccatis solueritis, ut illius possessor esse possit, hoc possidebit; et quemcunque in massam perditionis destinatum excluseritis, ab eodem regno exclusus erit. His igitur precepit Dominus: Gaudete, et exsultate, quia nomina uestra scripta sunt in celis . Ac si diceretur, dum nomina uestra de terrene hereditatis consortio causa regni  celestis deleta sunt, et abiecta, uos eterne patrie heredes interim scribi necesse est.

[1Kb] 4. Hi ergo cunctas in hac uita pressuras et mala recipientes, absque examinis aliqua tribulatione et, ut ita dicam, sine uocatione eternum refrigerium  intrabunt; quorum gratia et aliqui post purgationem uocabuntur, solatium sine fine possidebunt, quibus post examinationem dicetur: 615 uenite, benedicti Patris mei, possidete regnum . Quod propter solatia pauperum, imo Christi in pauperibus, possidere merebuntur, dum esurienti cibum, sitienti potum, nudo uestitum, uaganti domum, infirmanti et in carcere posito Christo prebentes uisitationem, in suis minimis fratribus ministratio prebebatur.

[1Kb] 5. In ipsorum autem uocatione manifestum uidetur quod nunc usque longiuscule a Christo, quamuis in dextera fuerint constituti, sunt, quibus postmodum dicitur a summo iudice: uenite, benedicti . Ac si diceret: Qui huc usque in examinationis purgatione, quandiu aliquid habuistis immunditie quod iudicii  igne purgaretur, a salute longiuscule fuistis, nunc, ad purum examinati ab omni, uel modica, culparum labe, propius accedite et uenite.

[1Kb] 6. Quasdam culpas in futuro remitti Dominus ipse non denegat, cum dicitur: Qui autem blasphemauerit in Spiritum sanctum, non habet redemptionem neque in hoc seculo, neque in futuro, sed reus erit eterni delicti . Ex quo intelligitur quedam esse peccata que etsi in hoc seculo non remittantur, in futuro tamen iudicio per ignem deleri possunt. Si autem ita non esset, hanc distinctionem Dominus nequaquam posuisset.

[1Kb] 7. De quo igne Baptista Ioannes, Dominici precursor aduentus, loquitur ad Iudeos: uenit post me, cuius non sum dignus calceamenta portare; ipse uos baptizabit  in Spiritu sancto ei igne . Hoc est: Qui peccata uestra que precesserunt Spiritu sancto per aque baptismum abluet, uel soluet, et quedam ex his que postea sequentur criminibus per ignem purgatorium remittet. De illo enim igne, qui non mundare impios iudicatos, sed perdere damnatos accenditur, ab eodem Ioanne paulo post subinfertur: Cuius uentilabrum in manu sua, et permundabit aream suam, et congregabit triticum suum in horreum; paleas autem comburet igni inexstinguibili .

[1Kb] 8. Aliud enim est, igni baptizari, aliud igni comburi inexstinguibili. De quo etiam igne idem Ioannes ait: Omnis arbor que non facit fructum bonum, excidetur et in ignem mittetur . De igne  uero purgationis Dominus ipse in Euangelio loquitur: Qui autem dixerit fratri suo, Fatue, reus erit gehenne . Non dixit ignis eterni; nempe quia hoc delictum per ignem purgatorium, potius quam perpetua flamma, puniri credendum est.

 [1Kb] 9. De hac quoque differentia eorum quos ignis futuri lesura non tanget, et eorum qui post ignis detrimentum salutem percipient, Paulus apostolus exponit, ita dicens: Fundamentum enim aliud nemo potest ponere preter id quod positum est, quod est iehsu Christus. Alius autem superedificat aurum, argentum, lapides pretiosos; alius uero ligna, fenum, stipulam; si cuius opus manserit, quod superedificauit, mercedem accipiet; 616 si cuius arserit opus, detrimentum patietur, ipse autem saluus erit, sic tamen quasi per ignem .

[1Kb] 10. Per hec autem duo edificia, id est, aurum, et argentum, et lapides pretiosos, et ligna, fenum, stipulam, perfecta et minus perfecta, super fidem Christi edificata opera designantur; sed illa, que  per ligna, fenum, stipulam designantur, quamuis fragilia, non tamen polluta fieri demonstrantur.

[1Kb] 11. Unde intelligitur, non principalia crimina, que maculant , sed illa que non multum nocent, quamuis minus edificent, per hec posse designari, hoc est, inutiliter matrimonio legitimo uti plusquam sufficit; ciborum abundantia uesci immoderate; quacunque re letari; ira usque ad uerba intemperata moueri; rebus propriis plusquam necesse est delectari; negligentius orationi quam horarum expetit conuenientia insistere; uel tardius quam competit surgere; immoderate risu uocem exaltare; somno plusquam necessitas exigit corpus indulgere; uerum reticere; otiosa loqui; quod non ita in re sit, opinari uerum; quod falsum  putaueris, in rebus que ad fidem non pertinent, approbare; bonum quod faciendum est negligenter obliuisci; inordinatum habitum habere. Hec, et his similia, peccata per ignem purgari posse, non est denegandum, et eorum factorem, si maioribus non grauetur, sic tamen quasi per ignem saluari putandum est.

[2Kb] 12. Penitentes autem in extremo uite presentis termino, utrum hic plene remissionem peccatorum accipiant, an igne purgatorio eorum delicta deleantur, ipse scit qui, renes et corda conspiciens, penitentie dignitatem considerat, qui latroni in cruce pene iam sine tempore, sine opere penitenti respondit:  Hodie mecum eris in paradiso . Et ad Ezechielem inquit: Quacunque die conuersus fuerit impius ab impietate sua, omnium iniquitatum quas operatus est non recordabor . Sed de illo purgatorio igni hoc animaduertendum est, quod omni quem excogitare in presenti potest homo tormentorum modo et longior et acrior sit.



617 CAPUT Xu. De futura uita.

[1Kb] 1. De illa autem uera beatitudine future uite exponit sancta Scriptura: Quod oculus non uidit, nec auris audiuit, nec in cor hominis ascendit, que preparauit Deus diligentibus se . De quibus Dominus ait: Erunt sicut angeli in celo . Et eiusdem Domini excelsius aliquid de his  sermo denuntiat: Tunc iusti fulgebunt sicut sol in regno Patris eorum ; sol scilicet iustitie timentibus nomen Domini orietur, in cuius pennis est sanitas, qui in monte faciem Moysi cum Elia coram apostolis euacuauit; cui dum sancti compatiuntur, simul congloriabuntur.

[1Kb] 2. In eo autem quod prius dixerat: Erunt sicut angeli in celo , intuendum est quod sicut angeli prius per naturam mutabiles facti, quod probatum est in his qui ceciderunt, nunc uero immutabiles, ut peccare non metuant, nec possint, per Dei contemplationem effecti sunt, sic homines et ipsi per naturam mutabiles, quod in Adam et eius semine exploratum est, creati, post resurrectionem Conditoris contemplatione immutabiles effecti, nec  desiderabunt peccare, nec poterunt; omnis enim rationabilis creatura que Dei contemplatione reficitur, peccare non potest.

[1Kb] 3. Non quod libere uoluntatis arbitrium uitio carentes angeli et homines non habeant; omne enim quod uolunt in illa uita, hoc faciunt, sed uelle aliquid quod bonum non sit nequaquam possunt; unde quia nunquam male uolunt, delictum aliquod omnino non committunt.

[1Kb] 4. Sed hec perfecta bona uoluntas per contemplationem superni Conditoris perficitur, dum quod creatura per se habere non potuit, ipsius largitoris munere donatur; unde perspicue intelligitur quod angeli uel  homines, qui siue in celo, siue in paradiso, peccauerunt, Deum non uiderunt, quoniam si illum uidissent, nullo modo postea possent delinquere.

5. Sed hec contra respondens forte aliquis dicet: Cur ergo post uisionem glorie, unde facies Moysi in solitudine rutilabat, ad aquas contradictionis offendit? Et Petrus post Unigeniti gloriam in monte cum Moyse et Elia ostensam, in atrio sacerdotum Dominum negauit? Cui propositioni facile respondetur quod Moyses per angelum uel creaturam aliam 618 posteriora glorie uidit. Et Petrus et ceteri discipuli per corpus humanum rutilare Christi diuinitatem conspexerunt; si enim per semetipsam diuinitatem conspexissent, nullo modo in carne postea uiuere possent.

 [1Kb] 6. Ipse namque Dominus Moysi respondit: Nemo uidebit faciem meam, et uiuet . Sancti ergo post resurrectionem non per figuras et enigmata Dominum uidebunt, sicut de hoc eodem gentium insignis Magister pronuntiat: Quia per speculum in enigmate uidemus; cum autem uenerit quod perfectum est, tunc cognoscam sicut cognitus sum . Quemadmodum possessor Dominici pectoris conuiua potens ait Ioannes: uidebimus eum sicuti est ; quando complebitur quod Ecclesie per Isaiam prophetam promittitur: Non erit ibi amplius sol ad lucendum per diem, neque splendor lucis illuminabit te, sed erit tibi Dominus in lucem sempiternam, et Deus tuus in gloriam tuam .

 [1Kb] 7. Ex quo intelligitur quod non per creaturas, sed Domini ipsius maiestate Ecclesia illuminabitur, cum perpetue felicitatis serenitate secura consortium angelice dignitatis subire permittitur, in qua serenitate cuncta prospera sine arguente pressura possidebit; cum neque tenebris lux, neque morte uita, neque dolore salus, nec tristitia gaudium, neque senectute iuuentus, neque amor charorum absentia, neque defectu, neque ulla uilitate pulchritudo, neque infirmitate fortitudo, neque iustitia peccato terminabitur,  etsi supra hec etiam fuerint illa, que nec cogitatus nec ulla ratio hominis adhuc in terra positi apprehendere ualet.

[1Kb] 8. Ex his autem omnibus creaturis, quarum perstrinximus ordinem, quedam ex nichilo, quedam ex aliquo Conditor creauit; celum enim et terram, mare et que ex eis facta sunt, ex informi materia condidit; ipsam uero informem materiam, et angelorum ordines, de quibus prediximus, et animam humanam, ex nichilo fecit. Animam etenim neque de semetipso, neque de aliqua qualibet subiacente creaturarum corporalium materia, fieri Deus instituit, quoniam non Dei partem, sed Dei creaturam credimus esse. Si enim de semetipso eam Deus fecisset, nequaquam passibilis, et mutabilis, et misera esset.

 [1Kb] 9. Item, si ex creaturis corporalibus illam creasset, corporale aliquid in sua natura haberet, aut calorem de igne, aut flatum ex ere, aut humorem ex aqua, aut crassitudinem et soliditatem ex terra haberet; sed quia his omnibus caret, incorpoream illam esse conditam conuenit, et per ipsam incorporalitatem, et eternitatem, et mutabilitatem, et liberi arbitrii potestatem, eamdem cum angelis habere substantiam, creandique originem dignoscitur. 619 Hec autem Dei imago non in eternitate similitudinem in arbitrio libere possidet; de qua imaginis Dei similitudine impressa Propheta commemorat, dicens: Signatum super nos lumen uultus tui .

[2Kb] 10. Utrum autem singulis corporibus sigillatim a  Deo mittantur, an ex Adam uenire, et ex parentibus, sicut nascentium corpora, putandum sit, cum a multis et sapientibus uiris disputatum sit, et tamen de hac questione nichil cui plus fides accommodanda esse potuerit reliquerint, quid nos de tanta et tam periculosa re aliquid tentare oportet, uel quid nos ad horum ambages, in quibus se inuicem partes uincunt, cum proprias expositiones astruere non possunt, proferre emolumenti confert?

 11. Et idcirco, ne supra nos aliquid appetamus, hanc questionem, que a multis scriptoribus insolubilis esse dicta est, scientie Conditoris reseruemus, quoniam quecunque ex carnibus agni paschalis comedentis saturitas consumere non potuerit, cura non exigua uorax crastino flamma consumit, per quod intelligitur quia omnia que Scripture sacre corpore nostre inuestigationis scientiam effugiunt, dominice sapientie rogo igne illustrata et consummata fiunt.

12. Sed et illa que uelut per exiguam fenestram nostri sensus et sapientie ex ante aliqua eius gratie illuminatione attigimus, ad perfectum omnia scire, sicut oportet, non ualemus; ex parte enim cognoscimus, quandiu in hoc seculo sumus; sed si ad illud  Patris luminum inestimabile lumen perueniamus, tunc cognoscemus sicut cogniti sumus.

[1Kb] 13. Ecce, uenerabilis Pater, de ordine creaturarum tibi proponenti, 620 iuxta ingenioli mei modulum, compendioso sermone summatim respondi. Cuius munusculi mercedem orationibus tuis compensabo; non quod exiguitatis mee obsequium in obedientia  tua ueneratione et auctoritate conferre possit digna, sed obedientie conatus et ea que non ualet assequi, implet; nam et in gazophylacio templi pauperis uidule eris exiguum munus multorum diuitum auro copioso prefertur, et in aurato tabernaculo, ubi argentum et gemmarum pretiosarum, byssi et purpure, et hyacinthi, et cocci, dona conferuntur, etiam eorum qui pelles caprarum deferunt diligentia non despicitur.

[1Kb] 14. Hanc igitur et tu simili modo mee paruitatis obedientiam placido pectoris tui portu non dedignare, et contra garrientium instabiles fluctus temone tue auctoritatis presentis opusculi nauiculam non te pigeat gubernare. Ego enim, bonis et catholicis lectoribus consentiens, inuidorum non curo  querelas, qui sine pennis in terra reptantes uolatu ranarum nidos auium irrident. Contra quos tue rationis scuto protectus, et Domini pergam suffragio armatus, ad patriam festinare tutus utroque latere curabo. Deo enim placere curantes, minas hominum penitus non timemus. Deo gratias. Amen.





ORDO RERUM QUAE IN SEXTO TOMO CONTINENTUR.

DE FIDE CATHOLICA LIBER PRIMUS, 449.---CAP. I. Quod Christus a Deo Patre genitus est, ibid.---II. Quod Christus ante secula ineffabiliter a Patre genitus est, 452.---III. Quia Christus Deus et Dominus est, 454.---Iu. De Trinitatis significantia, 457.---u. Quia Filius Dei, Deus, homo factus est, 460.---uI. De nomine Iesu, 463.---uII. Christus ex semine Abrahe secundum carnem fuit, ibid.---uIII. De tribu Iuda ortus est Christus, 464.---IX. Quia de stirpe Dauid natus est Christus, 465.---X. Quia Christus de uirgine sine uirili coitu genitus est, 468.---XI. In Bethlehem natus est Christus, 470.---XII. Stelle indicio Christi natiuitas monstratur, 471.---XIII. Munera magi obtulerunt, ibid.---XIu. A Deo Patre unctus est, 472.---Xu. Quod pauper et abiectus primo aduentu uenit, ibid.---XuI. Quia signa et uirtutes fecit, 474.---XuII. In corpore uidendus erat, 475.---XuIII. Iudei non erant eum agnituri, 476.---XIX. Quia eum non agnoscentes Iudei, congregati sunt aduersus eum, 477.---XX. uenundatus est, 478.---XXI. Quia a discipulo suo traditus est, ibid.---XXII. A semetipso traditus est, 479.---XXIII. Comprehensus est, ibid.---XXIu. Iudicatus est, ibid.---XXu. In passione a discipulis deseritur, 480.---XXuI. A falsis testibus accusatus est, ibid.---XXuII. Clamauerunt Iudei ut crucifigeretur, 481.---XXuIII. Iudei posteritatem suam damnauerunt, ibid.---XXIX. Flagellatus, et palmis cesus est, ibid.---XXX. Arundine Christi caput percussum est, 482.---XXXI. Spinis coronatus est, ibid.---XXXII. ueste coccinea indutus est, ibid.---XXXIII. Dum pateretur, tacuit, 483.---XXXIu. Crucem portauit, ibid.---XXXu. Cruci affixus est, 484.---XXXuI. Clauis manus eius, et pedes affixi sunt, 485.---XXXuII. Inter duos latrones crucifixus est, 486.---XXXuIII. Quia diuisa sunt uestimenta eius, ibid.---XXXIX. Felle et aceto potatus est, ibid.---XL. Quia hyssopo circumdederunt spongiam aceto plenam, 487.---XLI. Quia titulus crucis eius corruptus non est, ibid.---XLII. In cruce pendens, Patrem pro inimicis suis deprecatus est, ibid.---XLIII. Pro nostris peccatis crucifixus est, ibid.---XLIu. Quia mortuus est, 488.---XLu. Quia in passione eius tenebre facte sunt, 489.---XLuI. Non fregerunt eius crura, ibid.---XLuII. Lancea percussus est, 490.---XLuIII. De latere manauit sanguis et aqua, ibid.---XLIX. Sepultus est, 491.---L. Lapis ad ostium monumenti positus est, ibid.---LI. Descendit ad inferos, ibid.---LII. Descendens de morte quos uoluit liberauit, ibid.---LIII. Corpus Christi in sepulcro non uidit corruptionem, 492.---LIu. Resurrexit ab inferis, 493.---Lu. Apostoli ad predicandum missi, ibid.---LuI. In celum ascendit, 494.---LuII. Sedet ad dexteram Patris, 495.---LuIII. Regnum Christi perpetuum erit, ibid.---LIX. Christus post ascensionem suam Spiritum sanctum super apostolos misit, 496.---LX. Apostoli uariis linguis locuti sunt, ibid.---LXI. uenturus est ad iudicandum, ibid.---LXII. Epilogus operis, 498.

DE FIDE CATHOLICA LIBER II, 499.---CAP. I. De gentium uocatione, ibid.---II. Cunctis gentibus in Christum credere iussum est, 503.---III. Iudei et gentes ad Christum uocantur, 505.---Iu. De uocatione gentium ad fidem ante Hebreos, 508.---u. Quia in fine mundi in Christum credituri sunt Iudei, ibid.---uI. Plurimi ex Iudeorum populo non erant credituri, 510.---uII. Ob incredulitatem Iudeorum Christus ad gentes erat transiturus, 512.---uIII. Quia, proiectis Iudeis, gentes introierunt, 513.---IX. Iudei propter peccatum in Christum debellati atque dispersi sunt, 514.---X. De ruina Ierusalem, 515.---XI. De spretis Iudeis et Synagoge reprobatione, 517.---XII. De perpetua ruina Ierusalem, ibid.---XIII. De irreparabili desolatione Iudeorum, 519.---XIu. Quod, ueteri Testamento euacuato, Nouum futurum erat, 520.---Xu. De cessatione Sabbati, 522.---XuI. De circumcisionis consummatione, 524.---XuII. De sacrificiis, 526.---XuIII. De escis, 527.---XIX. De sacramentis fidei Christiane, 528.---XX. Scriptura non solum historialiter, sed etiam mystice intelligenda est, ibid.---XXI. Quia Testamentum legis Iudei non intelligunt, 529.---XXII. Quod Iudei, nisi credant in Christum, non intelligent Scripturas, ibid.---XXIII. Quod duo Testamenta a Deo sunt tradita, 530.---XXIu. Quod peccatorum remissio futura erat per baptismum, ibid.---XXu. Quod chrismate gentes sanctificari debeant, 533.---XXuI. Quia per signum crucis credentes saluarentur, 534.---XXuII. Quomodo sacramentum Eucaristie prefiguratum est, 535.---XXuIII. Recapitulatio operis, 536.

SENTENTIARUM LIBER PRIMUS, 537.---CAP. I. Quod Deus summus et incommutabilis sit, ibid.---II. Quod immensus et omnipotens sit Deus, 541.---III. Quod inuisibilis sit Deus, 542.---Iu. Quod ex creature pulchritudine agnoscatur Creator, 543.---u. Quod ex usu nostro quedam species ad Deum referantur, 544.---uI. Quod Deo nulla temporum successio  ascribatur, 547.---uII. De temporibus, 548.---uIII. De mundo, 549.---IX. Unde malum, 552.---X. De angelis, 554.---XI. De homine, 559.---XII. De anima ceterisque sensibus, 562.---XIII. De sensibus carnis, 563.---XIu. De Christo, 565.---Xu. De sancto Spiritu, 568.---XuI. De Ecclesia et heresibus, 571.---XuII. De gentibus, 575.---XuIII. De lege, 576.---XIX. De septem regulis, 581.---XX. De differentia Testamentorum, 586.---XXI. De symbolo et oratione, ibid.---XXII. De baptismo et communione, 587.---XXIII. De martyrio, 590.---XXIu. De sanctorum miraculis, 591.---XXu. De Antichristo et eius signis, 592.---XXuI. De resurrectione, 594.---XXuII. De iudicio, 595.---XXuIII. De gehenna, 597.---XXIX. De penis impiorum, 598.---XXX. De gloria sanctorum, 599.

SENTENTIARUM LIBER SECUNDUS, 599.---CAP. I. De sapientia, ibid.---II. De fide, 601.---III. De caritate, 602.---Iu. De spe, 603.---u. De gratia, 604.---uI. De predestinatione, 606.---uII. De conuersis, ibid.---uIII. De primordiis conuersorum, 608.---IX. De conflictu conuersorum, 609.---X. De remissa conuersione, 610.---XI. De exemplis sanctorum, 611.---XII. De compunctione cordis, 613.---XIII. De confessione peccatorum, et penitentia, 614.---XIu. De desperatione peccantium, 617.---Xu. De his qui a Deo deseruntur, 618.---XuI. De his qui ad delictum post lacrymas reuertuntur, 619.---XuII. De peccato, ibid.---XuIII. De leuioribus peccatis, 620.---XIX. De grauioribus peccatis, 621.---XX. De manifestis occultisque peccatis, 623.---XXI. De peccati amore, ibid.---XXII. De peccandi necessitate, 624.---XXIII. De peccandi consuetudine, ibid.---XXIu. De peccati recordatione, 625.---XXu. De cogitatione, 626.---XXuI. De conscientia, 627.---XXuII. De intentione mentis, 628.---XXuIII. De sensibus carnis, 628.---XXIX. De sermone, 629.---XXX. De mendacio, 632.---XXXI. De iuramento, 633.---XXXII. De uitiis, 634.---XXXIII. Quod ex uitiis uitia, et ex uirtutibus uirtutes oriuntur, 635.---XXXIu. De male usis uirtutibus, ibid.---XXXu. De simulatis uirtutibus, 636.---XXXuI. De appetitu uirtutum, 637.---XXXuII. De pugna uirtutum aduersus uitia, 638.---XXXuIII. De superbia, 639.---XXXIX. De fornicatione, 640.---XL. De continentia, 643.---XLI. De cupiditate, 645.---XLII. De gula, 647.---XLIII. De ebrietate, 649.---XLIu. De abstinentia, 651.

SENTENTIARUM LIBER TERTIUS, 653.---CAP. I. De flagellis Dei, ibid.---II. De gemina percussione Dei, 655.---III. De infirmitate carnis, 658.---Iu. De tolerantia diuine correptionis, 659.---u. De tentationibus diaboli, 660.---uI. De tentamentis somniorum, 668.---uII. De oratione, 671.---uIII. De lectione, 679.---IX. De assiduitate legendi, 680.---X. De doctrina sine gratia, 682.---XI. De superbis lectoribus, ibid.---XII. De carnalibus lectoribus et hereticis, 683.---XIII. De libris gentilium, 685.---XIu. De collatione, 688.---Xu. De contemplatione et actione, 689.---XuI. De contemptoribus mundi, 691.---XuII. De sanctis qui se a consortio seculi separant, 692.---XuIII. De preceptis altioribus monachorum, 693.---XIX. De humilitate monachi, uel opere, 694.---XX. De tepore monachorum, ibid.---XXI. De monachis qui curis seculi occupantur, 695.---XXII. De his qui a Deo mundi amore prepediuntur, 696.---XXIII. De iactantia, 697.---XXIu. De hypocrisi, 699.---XXu. De inuidia, 700.---XXuI. De simulatione, 701.---XXuII. De odio, ibid.---XXuIII. De dilectione, 702.---XXIX. De fictis amicitiis, ibid.---XXX. De amicitia ex munere orta, 703.---XXXI. De malorum concordia, ibid.---XXXII. De correptione fraterna, 704.---XXXIII. De prepositis Ecclesie, 705.---XXXIu. De indignis prepositis, 706.---XXXu. De indoctis prepositis, 707.---XXXuI. De doctrina et exemplis prepositorum, ibid.---XXXuII. De his qui bene docent, et male uiuunt, 708.---XXXuIII. De exemplis prauorum sacerdotum, 709.---XXXIX. De prepositis carnalibus, ibid.---XL. De iracundis doctoribus, 710.---XLI. De superbis doctoribus, ibid.---XLII. De humilitate prepositorum, 711.---XLIII. De doctrine discretione, ibid.---XLIu. De silentio doctorum, 713.---XLu. De prebenda sacerdotali protectione in plebe, ibid.---XLuI. De disciplina sacerdotum in his qui delinquunt, 714.---XLuII. De subditis, 717.---XLuIII. De prelatis, 718.---XLIX. De iustitia principum, 720.---L. De patientia principum, 721.---LI. Quod principes legibus teneantur, 723.---LII. De iudicibus, 724.---LIII. De acceptione personarum, 726.---LIu. De muneribus, ibid.---Lu. De testibus, 727.---LuI. De causidicis, 728.---LuII. De oppressoribus pauperum, ibid.---LuIII. De tribulatione iustorum, 730.---LIX. De amatoribus mundi, 731.---LX. De amatoribus misericordie, 732.---LXI. De breuitate uite, 735.---LXII. De exitu, 736.

DE ECCESIASTICIS OFFICIIS, 737.

PRAEFATIO. LIBER PRIMUS.---DE ORIGINE OFFICIORUM, 737.---CAP. I. De Ecclesia et uocabulo Christianorum, 739.---II. De templis, 741.---III. De choris, ibid.---Iu. De canticis, ibid.---u. De psalmis, 742.---uI. De hymnis, 743.---uII. De antiphonis, ibid,---uIII. De precibus, 744.---IX. De responsoriis, ibid.---X. De lectionibus, ibid.---XI De libris Testamentorum, 745.---XII. De scriptoribus sacrorum librorum, 747.---XIII. De laudibus, 750.---XIu. De offertoriis, 751.---Xu. De missa et orationibus, 752.---XuI. De Symbolo Niceno, 753.---XuII. De benedictionibus, 754.---XuIII. De sacrificio, ibid.---XIX. De tertie, sexte et none officiis, 757.---XX. De uesperis, 758.---XXI. De completis, ibid.---XXII. De uigiliarum antiquitate, 759.---XXIII. De matutinis, 760.---XXIu. De Dominico die, ibid.---XXu. De sabbato, 761.---XXuI. De Natali Domini, ibid.---XXuII. De Epiphania, 762.---XXuIII. De Palmarum die, 763.---XXIX. De Cena Domini. 764.---XXX. De Parasceue, ibid.---XXXI. De Sabbato Pasche, 766.---XXXII. De die sancto Pasche, ibid.---XXXIII. De Ascensione Domini, 768.---XXXIu. De Pentecoste, ibid.---XXXu. De festiuitatibus martyrum, 770.---XXXuI. De enceniis, 771.---XXXuII. De ieiunio Quadragesime, ibid.---XXXuIII. De ieiunio Pentecostes, 773.---XXXIX. De ieiunio septimi mensis, ibid.---XL. De ieiunio Kalend. Nouembr., 774.---XLI. De ieiunio Kalendarum Ianuariarum, ibid.---XLII. De triduani ieiunii consuetudine, 775.---XLIII. De diuersorum dierum ac temporum ieiuniis, ibid.---XLIu. De uario usu Ecclesiarum, 776.---XLu. De carnium usu, uel piscium, 777.

LIBER SECUNDUS.---DE ORIGINE MINISTRORUM, 777.---CAP. I. De clericis, ibid.---II. De regulis clericorum, ibid.---III. De generibus clericorum, 779.---Iu. De tonsura, ibid.---u. De sacerdotio, 780.---uI. De chorepiscopis, 786.---uII. De presbyteris, 787.---uIII. De diaconibus, 788.---IX. De custodibus sacrorum, 790.---X. De subdiaconis, ibid. XI. De lectoribus, 791.---XII. De psalmistis, 792.---XIII. De exorcistis, ibid.---XIu. De acolythis, 793.---Xu. De ostiariis, 794.---XuI. De monachis, ibid.---XuII. De penitentibus, 801.---XuIII. De uirginibus, 804.---XIX. De uiduis, 807.---XX. De coniugatis, 809.---XXI. De catechumenis, de exorcismo et sale, 814.---XXII. De competentibus, 815.---XXIII. De symbolo, ibid.---XXIu. De regula fidei, 817.---XXu. De baptismo, 820.---XXuI. De chrismate, 822.---XXuII. De manuum impositione uel confirmatione, 824.

SYNONYMA, 825.---Prologus prior, 825.---Prologus alter, 827.

LIBER PRIMUS, 827.---LIBER SECUNDUS, 845.

REGULA MONACHORUM, 867.---CAP. I. De monasterio, 869.---II. De eligendo abbate, 870.---III. De monachis, 870.---Iu. De conuersis, 871.---u. De opere monachorum, 873.---uI. De officio, 875.---uII. De collatione, 877.---uIII. De codicibus, ibid.---IX. De mensis, 878.---X. De feriis, 880.---XI. De ieiunio, 881.---XII. De habitu monachorum, ibid.---XIII. De stramentis, 883.---XIu. De delinquentibus, 884.---Xu. De sepius peccante, ibid.---XuI. De culpa indulgenda, uel culpati correctione, ibid.---XuII. De delictis, 885.---XuIII. De excommunicatione, 886.---XIX. De familiari uita, 888.---XX. Quid ad quem pertineat, 889.---XXI. De infirmis, 891.---XXII. De hospitibus, 892.---XXIII. De profectione, 892.---XXIu. De defunctis, 893.

EPISTOLAE, 893. EPIST. I. Isidori Leudefredo episcopo, ibid.---II. Isidori Braulioni archidiacono, 898.---III. Isidori Braulioni archidiacono, ibid.---Iu. Isidori Massone episcopo, 899.---u. Isidori Helladio aliisque episcopis, 902.---uI. Isidori Claudio duci, ibid.---uII. Isidori Redempto archidiacono, 905.---uIII. Isidori Eugenio episcopo, 908.---IX. Isidori Braulioni episcopo, ibid.---X. Braulionis episcopi Isidoro, 909.---XI. Isidori Braulioni episcopo, 910.---XII. Braulionis episcopi Isidoro, ibid.---XIII. Isidori Braulioni episcopo, 914.

DE ORDINE CREATURARUM, 913.---CAP. I. De fide Trinitatis, ibid.---II. De creatura spirituali, 916.---III. De aquis que super firmamento sunt, 920.---Iu. De firmamento celi, 921.---u. De sole et luna, 923.---uI. De spatio superiore, et paradiso celi, 926.---uII. De spatio inferiori, et hemispheriis diuersis, 928.---uIII. De diabolo et natura demoniorum, 931.---IX. De natura aquarum et cursu Oceani, 935.---X. De paradiso, 938.---XI. De situ orbis terrarum, quem inhabitat genus humanum, 942.---XII. De natura hominum post peccatum, 943.---XIII. De diuersitate peccantium, et loco penarum, 944.---XIu. De igne purgatorio, 947.---Xu. De futura uita, 950.



[OPERA OMNIA S. ISIDORI.]





EXCELLENTISSIMO ET EMINENTISSIMO PRINCIPI, ET D. D. LUDOuICO BORBONIO S. R. E. PRESBYTERO CARDINALI TIT. S. MARIAE DE SCALA, ARCHIEPISCOPO TOLETANO, CANCELLARIO MAIORI CASTELLAE, ADMINISTRATORI ARCHIEPISCOPATUS HISPALENSIS, COMITI CHINCHONIS, MAGNATI HISPANIAE PRIMAE CLASSIS, PRAECLARI REGII ORDINIS HISPANICI CAROLI III MAGNA CRUCE, ATQUE ORDINUM SS. IANUARII ET FERDINANDI INSIGNIBUS DECORATO, ETC. FAUSTINUS AREuALUS.

Non dubitabam, Princeps eminentissime, quin opus sexto abhinc anno auspiciis et munificentia Domini mei Francisci Lorenzane S. R. E. cardinalis edi ceptum, et nunc tandem post tot tantarumque rerum discrimina ad exitum perductum, gratum tibi acceptumque, si a me offerretur, futurum esset; tamen, ne id facere auderem, impediebar cum ingenuo quodam pudore, conscientiaque tenuitatis mee, tum maxime amplitudinis tue contemplatione, que quanta sit, quantique fieri ab omnibus debeat, non poteram non intelligere. Ac destitissem plane, fateor, ab eo tibi offerendo, omnemque istam cogitationem penitus abiecissem, nisi is quem proxime nominaui, Franciscus Lorenzana cardinalis grauissima sua auctoritate intercessisset; qui quidem dubium ac uerecundantem suadendo atque hortando, ac tantum non iubendo, cogendoque, ad id impulit quod me uides modo facere, timide quidem ac pudenter, sed tamen obsequentissime, ut decet, et humillime. Et sane qui facere poteram ut ei morem non gererem? Nec uero hic quidquam aliud, etsi postulare id a me locus uidetur, de illius uiri laudibus attingam; quod minime necesse est apud te qui eum et iam inde a prima pueritia plane cognitum ac perspectum habes, et obseruare etiamnum, ac diligere, non secus atque parentem filius, perseueras. Sed ad Isidorum accedamus. Est hic profecto communis omnium nostrum, quicunque Hispani nati sumus, magister et parens. Sed, preter communia cetera, sunt illi tecum quedam propria, que faciunt ut iure quodam uestro uterque, et ille, perfecta iam eius operum Editione, uenire ad te debeat, et tu uicissim aduenientem excipere. Rexit ille, at quanta ceterarum sedium approbatione, ne dicam, inuidia! rexit Hispalensem Ecclesiam; idemque concilio Toletano Iu omnium celeberrimo prefuit, et luculentissimos canones digessit. uides igitur, eminentissime Princeps, quam istud opus proprie ad te respiciat, qui exemplo parentis optimi, serenissimi Hispaniarum infantis Ludouici Borbonii, utramque sedem Toletanam et Hispalensem singulari prudentia regis, et sanctissimis moribus informas. Succurrebat etiam illud quod Ioannes Grialius Philippo III, [Hispaniarum regi catholico, iam olim suggessit, dum regiam Matritensem Isidori operum Editionem illi nuncuparet; cuius Isidori, inquit, ipse a stirpe genus ducis. Sed gratius fortasse iucundiusque tibi accidet, quod Notkerus Balbulus Salomonem, Constantiensem deinde episcopum, seculo nono premonebat, cum aliquot rerum ecclesiasticarum scriptores illi commendaret: »Libri, ait, Isidori Hispalensis episcopi, Etymologiarum nomine titulati, omnimoda te perficiunt scientia. Item Sententiarum eius utilissimus liber. Item alius de Officiis et ordinibus ecclesiasticis. Qui tibi mox Dei gratia futuro sacerdoti maxime sunt necessarii; in quibus omnem rationem, et nomina singularum festiuitatum et ieiuniorum reperies, ut preco Dei populo futuras stationes prenuntiare possis.« Quibus doctrinis cum ipse, Princeps eminentissime et Presul amplissime, a pueritia assueueris, quippe grauissima exercitatus disciplina, ut hoc tanto munere, ad religionis catholice amplificationem et ad Hispanie decus, quam diutissime incolumis fungaris, omnium bonorum uotis mea adiungere nunquam intermittam.

Ex Urbe, pridie Idus Martias, an. 1803.





SANCTI ISIDORI HISPALENSIS EPISCOPI DE NATURA RERUM AD SISEBUTUM REGEM LIBER. [1Kb] 



Prefatio. DOMINO ET FILIO SISEBUTO ISIDORUS.

1 [11Kb] 1. Dum te prestantem ingenio, facundiaque, ac uario flore litterarum non nesciam, impendis tamen amplius curam, et quedam ex rerum natura uel causis a me tibi efflagitas suffraganda. Ego autem satisfacere studio animoque tuo decursa priorum monumenta non demoror, expediens aliqua ex parte rationem dierum ac mensium, anni quoque metas, et temporum uicissitudinem, naturam etiam elementorum, solis denique ac lune cursus, et quorumdam causas 2 astrorum, tempestatum, scilicet signa, atque uentorum, necnon et terre positionem, alternos quoque maris estus.

[1Kb] 2. Que omnia, secundum quod a ueteribus uiris, ac maxime sicut in litteris catholicorum uirorum scripta sunt, proferentes, breui tabella notauimus. Neque enim earum rerum naturam noscere superstitiosa scientia est, si tantum sana sobriaque doctrina considerentur. Quinimo si ab inuestigatione ueri modis omnibus procul abessent, nequaquam rex ille sapiens diceret: Ipse mihi dedit horum que sunt scientiam ueram, ut sciam dispositionem celi, et uirtutes elementorum, conuersionum mutationes, et diuisiones temporum, annorum cursus, et stellarum dispositiones.

3. Quapropter incipientes a die cuius prima procreatio in ordine rerum uisibilium exstat, dehinc cetera de quibus opinari quosdam gentiles uel ecclesiasticos uiros nouimus, prosequamur, eorum in quibusdam causis, et sensus, et uerba ponentes, ut ipsorum auctoritas dictorum fidem efficiat.



CAPUT PRIMUM. De diebus.


[1Kb] 1. Dies est solis orientis presentia, quousque ad occasum perueniat. Dies gemine appellari solet: proprie a solis exortu, donec rursus oriatur, abusiue a solis ortu, usquequo ueniat ad occasum. Spatia diei duo sunt, interdianum et nocturnum; et est dies horarum XXIu; spatium, horarum XII.

[1Kb] 2. Partes abusiui diei tres sunt: mane, meridies, et suprema. Initia diei alii a solis ortu putant, alii ab occasu,  alii a media nocte. Nam Chaldei a solis exortu diei initium faciunt, totum id spatium unum diem appellantes. Aegyptii autem ex initio noctis 3 sequentis diei originem trahunt. Romani autem a medio noctis oriri diem uolunt, et in medio noctis finiri.

[4Kb] 3. Dies in principio operum Dei a lumine habebat exordium ad significandum hominis lapsum. Nunc autem a tenebris ad lucem, ut non dies obscuretur in noctem, sed nox lucescat in diem, sicut scriptum est de tenebris lumen clarescere, quia a delictorum  tenebris liberatus homo ad lucem fidei scientieque peruenit. Prophetice autem dies scientiam diuine legis significat, nox uero ignorantie cecitatem secundum Osee prophetam, qui dicit: Nocti assimilaui matrem tuam, factus est populus meus tanquam non habens 4 scientiam. Item nonnunquam dies prosperitatem significat seculi, nox uero aduersitatem.

[3Kb] 4. Fasti dies sunt quibus ius fatur, id est, dicitur, ut nefasti quibus non dicitur. Feriati dies, in quibus res diuina fit, et abstinere homines a litibus oportet. Profesti, festis contrarii, id est, sine religione; festi tantumdem otii et religionis sunt; atri dies sunt qui et communes uocantur. Siderales, in quibus sidera mouentur,  et homines a nauigationibus excluduntur; iusti continui triginta. Preliares, quibus fas est hostem bello lacessere, de quibus liber regum testatur, dicens: Eo tempore quo solent reges ad bella procedere.

[2Kb] 5. Intercalares dies sunt quinque, qui iuxta Aegyptios supersunt 5 duodecim mensibus, et incipiunt a nono Kalendas Septembris, et quinto Kalendarum memoratarum finiunt. Dies epactarum sunt undecim, qui per singulos annos ad cursum lunarem accrescunt. Nam dum in annum XII lune CCCLIu dies habeant, remanent ad cursum anni solarem dies XI, quos epactas Aegyptii uocauerunt, pro eo quod ad inueniendam lunam per totum annum adiiciantur.  Solstitiales dies sunt, in quibus sol stat, crescenti spatio dierum, uel noctium. Aequinoctiales dies sunt, in quibus dies et nox equalibus horarum spatiis euoluuntur.



CAPUT II. De nocte.

[1Kb] 1. Nox est solis absentia, quandiu ab occasu rursus ad exortum recurrit. Noctem autem fieri umbra terrarum, quam datam ad quietem corporis credimus, non ad alicuius operis officium. Duobus autem modis nox in Scripturis accipitur, id est, aut tribulatio persecutionis, 6 aut obscuritas ceci cordis. Nox a nocendo dicta, quod oculis noceat.

[1Kb] 2. Noctis partes sunt septem: crepusculum, uesperum, conticinium, intempestum, gallicinium, crepusculum,  et matutinum. Crepusculum dicitur, id est, creperum, quod dubium dicimus, hoc est, inter lucem et tenebras. uesperum, oriente stella, cui hoc nomen est.

[1Kb] 3. Conticinium, quando omnes silent; conticere enim silere est. Intempesta, id est, importuna, quando agi nichil potest, et omnia quieta sunt. Gallicinium autem dictum est, propter gallos lucis prenuntios. Crepusculum matutinum, inter abscessum noctis et diei aduentum.



CAPUT III. De hebdomada.

[1Kb] 1. Hebdomada apud Grecos et Romanos septem dierum cursu peragitur. Apud Hebreos autem septem anni sunt. Declarat hoc Daniel de septuaginta  hebdomadis. Hebdomada autem septem feriis constat. Feria quoque a fando dicta est, quasi fari, eo quod in creatione mundi per singulos dies dixit Deus fiat.  Item quia dies Sabbati, ab initio feriatus habetur. Inde dies Solis prima feria nuncupatur, quia primus est a feria. Item dies Lune proinde secunda feria, quia secundus est a feria, id est, Sabbato, qui est feriatus. Sic et ceteri dies tali ex numero sumpserunt uocabula.

[1Kb] 2. Apud Romanos autem hi dies a planetis, id est, ab erraticis 7 stellis uocabulum acceperunt. Primum enim diem a sole uocauerunt, qui princeps est omnium siderum, sicut idem dies caput est cunctorum dierum. Secundum a luna, que soli et splendore et magnitudine proxima est, et ex eo mutuat lumen. Tertium a stella Martis, qui Pyrois uocatur.

[1Kb] 3. Quartum a stella Mercurii, quam quidam candidum circulum dicunt. Quintum a stella Iouis, quam Phethonta dicunt. Sextum a ueneris stella, quam Luciferum  asserunt, qui inter omnia sidera plus lucis habet. Septimum a stella Saturni, que septimo celo locata, triginta annis fertur explere cursum suum.

[1Kb] 4. Proinde autem gentiles ex his septem stellis nomina diebus dederunt, eo quod per easdem aliquid sibi effici estimarent, dicentes habere ex sole spiritum, ex luna corpus, ex Mercurio linguam et sapientiam, ex uenere uoluptatem, ex Marte feruorem, ex Ioue temperantiam, ex Saturno tarditatem. Talis quippe exstitit gentilium stultitia, qui sibi finxerunt tam ridiculosa figmenta.



CAPUT Iu. De mensibus.

[1Kb] 1. Mensis est luminis lunaris circuitus, ac redintegratio, siue a noua ad nouam cursus. Cuius figura  plerumque huius uite cursus intelligitur, que suis incrementis, quasi mensis peragitur, 8 ac diminutionibus certissimis terminatur. Mensem autem antiqui definierunt:  Quandiu luna Zodiacum circulum perducitur.

[1Kb] 2. Antiqui autem gentiles mensibus nomina quedam ex diis suis, quedam ex causis, quedam uero ex numero, imposuerunt, incipientes a Martio, quia ex ipso anni exorientis ordinem seruauerunt. Hunc autem Martium propter honorem Romuli sic appellauerunt, quia eum Martis filium esse crediderunt. Aprilem uero, nullo deorum suorum nomine, sed de re propria, quasi Aperilem nominauerunt, eo quod tunc plurimum germinis aperiatur in florem.

1Kb] 3. Inde mensem Maium, pro Maia Mercurii matre, quam deam sibi propter maiores decreuerunt. Deinde Iunium a Iunone, quam sororem uel coniugem Iouis fuisse testantur. Alii autem, sicut Maium pro maioribus, ita pro iunioribus Iunium uocari dixerunt.  Item Iulium a Iulio Cesare, Augustum uero ab Octauiano Augusto uocauerunt. Nam prius Iulius Quintilis, et Augustus Sextilis uocabantur. Sed eorum nomina a Cesaribus Iulio siue Augusto sunt commutata.

[1Kb] 4. Iam September, eo quod septimus sit a Martio, qui est principium ueris. Simili quoque ordine October, et Nouember, et December, ex numero imbrium atque ueris uocabulum acceperunt. Porro Ianuarium ex nomine Iani uocauerunt, sed specialiter Ianuarius appellatur, eo quod ianua sit  anni atque principium. Februarium autem 9 a Februis sacris Lupercorum appellauerunt. Itaque apud antiquos Latinos decem mensibus cursus anni computabatur. Sed Ianuarium Romani, Februarium Numa Pompilius addidit, atque in duodecim menses annum distinxit.

[28Kb] 5. Plerique autem asserunt Ancum Sabinorum regem prius annum in menses diuisisse, Idus, Kalendasque, et intercalares dies instituisse. In Codicibus autem sanctarum Scripturarum duodecim menses fuisse anni etiam ante diluuium ostenditur. Sicut enim ibi legitur: Aqua autem imminuebatur usque ad undecimum mensem. Undecimo autem mense, prima die mensis apparuerunt capita montium. Sic enim tunc dinumerabatur mensis, sicut et nunc. Sed non quos  Kalende, sed quos luna cepta et finita concludit.

[2Kb] 6. Kalendas autem a colendo dictas. Apud antiquos enim semper mensium principia colebantur. Idus quoque dicte a diebus, uel ab idulio, et None a nundinis. Menses autem omnes apud Latinos ex Kalendis sumunt principia. Apud Hebreos ex lune nascentis recursu.

[1Kb] 7. Apud Aegyptios autem principia mensium ante Kalendas 10 quatuor, uel quinque dies pronuntiantur, iuxta quod formula subiecta declarat.  [Figure: [Formula Mensium] 18Kb]  Dehinc reuerteris ad quartum Kalendas Septembris, talique ratione complentur dies CCCLX duodecim mensium Aegyptiorum. Quinque dies supersunt, quos , uel intercalares, siue addititios uocauerunt. De quibus superius memoratum est.



CAPUT u. De Concordia mensium.

[1Kb] 1. Ianuarius cum Decembri in horarum mensura concordat. Februarius cum Nouembri spatium equale consumit. Martius consentit Octobri. Aprilis equat Septembrem. Maius respondet Augusto. Iunius compar est Iulio.



CAPUT uI. De annis.

[1Kb] 1. Annus est circuitus solis ac reditus per duodecim  menses. Cuius quidem nomen figurate significat omne tempus uite huius, sicut per Isaiam dicitur:  Predicare annum Domini acceptabilem. Quoniam non ille quo Dominus predicauit, solus fuit acceptabilis, sed et totum tempus, iuxta quod ait Apostolus: Ecce nunc tempus acceptabile. Finem denique huius anni diem iudicii adiunxit, dicens: Predicare annum Domini, et diem retributionis.

[27Kb] 2. Annum autem, quasi anum, dici quidam putant, id est, circulum. Unde et annuli dicti sunt diminutiue. Principium autem 11 anni alii a bruma putant, ut populi Romani; alii ab equinoctio uerno, ut Hebrei; alii a solstitio, ut Greci; alii ab autumno, ut Aegyptii. Annum autem sapientes huius mundi partim ciuilem, partim naturalem, partim magnum esse dixerunt. Ciuilis annus est, qui in unius astri recursu per menses duodecim terminatur.

 [4Kb] 3. Annus naturalis est, cum se soli luna supponit, ut inter orbem solis et oculos nostros media facta,  tenebras totius efficiat solis, quod dicitur eclipsis; cuius ratio diutius obscura fuit, sed a Milesio quodam philosopho exposita est. Annus magnus dicitur, quo omnia sidera certis temporibus, numerisque completis, ad suum locum uel ordinem 12 reuertuntur. Quem annum antiqui sexcentesimo anno finiri, uel adimpleri dixerunt.

[1Kb] 4. Solstitialis annus est, cum sol, expleto per omnia signa circuitu, in id unde principium cursus sui sumpsit recurrit; ipse est solaris annus, uel ciuilis, qui diebus CCCLXu peragitur. Annus lunaris communis est, qui per XII lunares menses decurrit, id est, dies CCCLIu. Annus embolismus est qui lunas XIII et dies CCCLXXXIu habere monstratur, in quo anno longius dies Pasche protenditur. Annus bissextilis est  in quo unius diei per quadriennium ex quadrantis ratione summa colligitur. Annus iubileus est remissionis, qui septenis annorum hebdomadibus, id est, XLIX annis texitur, in quo iuxta legem clangebantur tube, et ad omnes reuertebatur antiqua possessio.

[1Kb] 5. Olympias autem est apud Grecos annus quartus, ab Olympio agone, qui uenit transactis annis quatuor. In quibus finem sortitur agonis tempus, propter quadriennii cursum solis, et propterea quod singulis annis trium horarum consumptione in quadriennium dies unus completur. Hoc tempore mittebant circum ciuitates admonere, ut non solum undique,  sed etiam ab omni genere, omnique etate et sexu conueniretur.

[1Kb] 6. Lustrum quinquennii tempus est apud Romanos. Dictum autem lustrum, quia census per quinquennium in republica agebatur. Deinde post per actum censum, sacrificio facto, urbs Roma 13 lustrabatur. Indictiones Romani inuenerunt, que per singulos annos usque ad quintum decimum uenientes, rursus ad primi anni principium reuoluuntur.

[1Kb] 7. Aera quoque Cesaris Augusti tempore posita est. Dicta autem era, ex quo orbis es reddere professus est Romano populo. Aera a die Kalendarum Ianuariarum accrescit. Bissextus autem, a sexto Kalendas Martii usque ad diem pridie Kalendarum, in lune cursu apponitur. Annus Aegyptiorum sine bissexto habet  initium quarto Kalendas Septembris, cum bissexto autem a tertio Kalendarum suprascriptarum.



CAPUT uII. De temporibus.

[1Kb] 1. Sicut ait Ambrosius, tempora sunt uices mutationum, in quibus sol certa cursus sui dimensione anni orbem diffusa uarietate distinguit. Tempora autem motus siderum sunt. Unde et Deus, cum hec institueret, dixit: Et sint in signa, et tempora, et dies, et annos, id est, in aliquo mutabili motu, cuius aliud prius, aliud posterius preterit, eo quod simul esse non possint. Tempus iuxta Hebreos integer  annus est, secundum illud in Daniele: Tempus, et tempora, et dimidium temporis. Per tempus annum significat, per tempora duos, et per dimidium menses sex.

[1Kb] 2. Iuxta Latinos autem unius anni quatuor tempora ascribuntur: hiemis, ueris, estatis, atque autumni. Hiems est cum sol in meridianis partibus immoratur, tunc enim sol longius abest, terraque rigescit gelu, atque stringitur, et prolixiora sunt spatia noctis quam diei. Hinc causa oritur, ut hibernis flatibus nimia uis niuium, pluuiarumque fundatur. uer est, cum sol ex meridianis decedens partibus super terram redit, et noctis ac diei exequat 14 tempora, et temperiem eris reducit, atque fouens omnia, repetendos cogit in partus, ut terra germinet, ac resoluta sulcis semina reuiuiscant, atque omnium  generum que in terris uel aquis sunt annuis fetibus successio propagetur.

3. Aestas est, cum sol in septentrionem se subrigit, et spatia diurna producit, noctes uero arctat et stringit. Itaque quo magis usu assiduo eri huic  copulatur, atque miscetur, eo amplius erem ipsum uaporat, et humore exsiccato terra fatiscit in puluerem, et adolescere facit semina, et tanquam succos uirides maturescere cogit poma siluarum. Tunc, quia et sol estiuis flagrat ardoribus, minores umbras facit in meridiano, quoniam ex alto hunc illuminat locum. Autumnus est, dum rursus sol, a summo celi descendens, infringit estuum magnitudinem, et, paulisper relaxato ac deposito calore, prestat temperiem, sequente tempestate uentorum, et turbine procellarum, et ui fulminum tonitruumque sonantium.

4. Quoniam certis distinctionibus uicissitudines temporum iuxta priorum definitiones perstrinximus, nunc qualiter eadem tempora naturalibus circulis sibi  inuicem colligantur, expediamus. uer quippe constat ex humore et igne, estas ex igne et siccitate, autumnus ex siccitate et frigore, hiems ex frigore et humore. Unde etiam sunt tempora commotionis temperamenti dicta: cuius communionis hec est figura.
[Figure: [Figura] 12Kb]

 [1Kb] 5. Quorum temporum hec sunt principia: uer exoritur octauo Kalendas Martias, permanens dies XCI. Aestas incipit nono Kalendas Iunias, dies XCI. Autumnus sumit principium decimo Kalendas Septembris, dies XCIII. Hiems inchoat septimo Kalendas Decembris, dies XC; unde fiunt anni dies CCCLXu. Hec  itaque secundum naturalem temporum differentiam.

[1Kb] 6. Ceterum iuxta allegoriam hiems temporalis intelligitur tribulatio, 15 quando tempestates et turbines seculi incumbunt. Aestas est fidei persecutio, quando doctrina perfidie ariditate siccatur. uer autem nouitas est fidei, siue pax, quando post hiemis tribulationem  tranquillitas Ecclesie redditur, quando mensis nouorum, id est, pascha agni celebratur, quando terra floribus, id est, Ecclesia sanctorum cetibus decoratur.

7. Annus itaque ambitu solis et mensium explicatur. Tempora mutationum uicibus euoluuntur. Mensis lune incremento senioque conficitur. Hebdomada septenario dierum numero terminatur. Dies et nox recursantium luminum ac tenebrarum alternis uicibus reparantur. Hora motibus quibusdam et momentis expletur.



CAPUT uIII. De solstitio et equinoctio.

[1Kb] 1. Solstitia duo sunt: primum hiemale octauo Kalendas Ianuarii, quo sol stat, et crescunt dies.  Alterum estiuum, octauo Kalendas Iulias, quo sol stat et crescunt noctes. His contraria duo equinoctia sunt; unum uernale, octauo Kalendas Aprilis quo dies crescunt: alterum autumnale, octauo Kalendas Octobris, quo dies imminuuntur.

[1Kb] 2. Solstitium autem dicitur, quasi solis statio. Aequinoctium uero, quod tunc dies et nox in equitatem horarum duodenarum reuertantur, cequatis spatiis suis. Solstitium autem estiuum ideo lampas dicitur, eo quod ex eo die lampas solis claritatem maiorem accipiat, caloremque nimium aduentu estatis infundat.



16 CAPUT IX. De mundo.

 [1Kb] 1. Mundus est uniuersitas omnis, que constat ex celo et terra. De quo apostolus Paulus ait: Preterit enim figura huius mundi. Secundum mysticum autem sensum, mundus competenter homo significatur: quia sicut ille ex quatuor concretus est elementis, ita et iste constat quatuor humoribus uno temperamento commistis.

 2. Unde et ueteres hominem in communionem fabrice mundi constituerunt. Siquidem Grece mundus , homo autem , id est, minor mundus, est appellatus; licet et per mundum nonnunquam Scriptura peccatores insinuet, de quibus dictum est: Et mundus eum non cognouit.

[1Kb] 3. Formatio mundi ita demonstratur. Nam quemadmodum erigitur mundus in septentrionalem plagam, ita declinatur in australem. Caput autem et quasi facies, orientalis regio, ultima pars septentrionalis. Nam partes eius quatuor sunt: prima pars mundi est Orientis. Secunda meridiana. Tertia Occidentis. Ultima uero et extrema septentrionalis. De qua Lucanus:

Sic mundi pars ima iacet, quam zona niualis
 Perpetueque premunt hiemes.



CAPUT X. De quinque circulis.

[11Kb] 1. In definitione autem mundi circulos aiunt philosophi quinque, quos Greci zonas uocant, in quibus diuiditur orbis terre. 17 Has uirgilius in Georgicis ostendit, dicens: Quinque tenent celum zone. Sed fingamus eas in modum dextere nostre, ut pollex sit circulus Arcticus, frigore inhabitabilis; secundus circulus Therinus, temperatus habitabilis; medius circulus Isemerinus, torridus inhabitabilis; quartus circulus Chimerinus, temperatus habitabilis; quintus circulus Antarcticus, frigidus inhabitabilis.

[1Kb] 2. Horum primus septentrionalis est, secundus solstitialis, tertius equinoctialis, quartus hiemalis, quintus  australis. De quibus uarro dixit:

At quinque etherius zonis accingitur orbis,
Ac uastant imas hiemes, mediamque calores:
Sic terre extremas inter mediamque coluntur.
Qua solis ualido nunquam rota ferueat igne.

Quorum circulorum diuisiones talis distinguit figura. 
[Figure: [Figura] 14Kb]

 [1Kb] 3. Sed ideo equinoctialis circulus inhabitabilis est, quia sol per medium celum currens nimium istis locis facit feruorem, ita ut nec fruges ibi nascantur propter exustam terram, nec homines propter nimium ardorem habitare permittantur. At contra septentrionalis et australis circuli sibi coniuncti idcirco non habitantur, quia a cursu solis longe positi sunt, nimioque celi rigore uentorumque gelidis flatibus contabescunt.

4. Solstitialis uero circulus, qui in Oriente inter septentrionalem et estiuum est collocatus, et iste qui in Occidente inter estiuum et australem est positus, ideo temperati sunt, quod ex uno circulo rigorem, ex altero calorem habeant. De quibus uirgilius:

Has inter, mediamque due mortalibus egris
 Munere concesse diuum.
18 Sed qui proximi sunt estiuo circulo, ipsi sunt Aethiopes nimio calore perusti.



CAPUT XI. De partibus mundi.

1. Partes mundi quatuor sunt: ignis, er, aqua, terra. Quarum hec est natura: ignis tenuis, acutus et mobilis; er mobilis, acutus et crassus; aqua crassa, obtusa et mobilis; terra crassa, obtusa, immobilis. Que etiam sibi ita commiscentur. Terra quidem crassa, obtusa et immobilis, cum aque crassitudine et obtusitate colligatur. Deinde aqua eri crassitudine  et mobilitate coniungitur. Rursus er igni communione acuti et mobilis colligatur. Terra autem et ignis a se separantur, sed a duobus mediis aqua et ere iunguntur. Hec itaque ne confusa minus intelligantur, subiecta expressi pictura.
[Figure: [Pictura] 6Kb]

 [1Kb] 2. Ceterum sanctus Ambrosius eadem elementa per qualitates 19 quibus sibi inuicem quadam nature communione commiscentur ita his uerbis distinguit: Terra, inquit, arida et frigida est; aqua  frigida atque humida; er calidus atque humidus; ignis calidus atque siccus. Per has enim iugabiles qualitates sic sibi singula commiscentur. Terra enim, cum sit arida, et frigida, coniungitur aque per cognationem qualitatis frigide. Rursus aqua eri per humorem, quia humidus est er. Aqua uero quasi quibusdam duobus brachiis frigoris, atque humoris, altero terram, altero erem uidetur complecti, frigido quidem terram, erem humido.

[27Kb] 3. Ipse quoque er medius inter duo compugnantia  per naturam, hoc est, inter aquam et ignem, utrumque illud elementum sibi conciliat, quia aque humore et igni calore coniungitur. Ignis quoque, cum sit calidus, et siccus, calore eri annectitur, siccitate autem in communionem terre sociatur, atque ita sibi per hunc circuitum, quasi per quemdam chorum concordi societate conueniunt. Unde et Grece dicuntur, que Latine elementa uocantur, eo quod sibi conueniunt et concinunt. Quorum distinctam communionem subiecti circuli figura declarat.
[Figure: [Figura] 10Kb]


CAPUT XII. De celo.


[6Kb] 1. Celum spiritualiter Ecclesia est, que in huius uite nocte sanctorum uirtutibus, quasi claritate siderum,  fulget. Pluraliter autem celi nomine sancti omnes, uel angeli intelliguntur. Siquidem 20 per celos etiam prophetas et apostolos accipere debemus. De quibus scriptum est: Celi enarrant gloriam Dei;  utique quod 21 ipsi aduentum et mortem, ipsi quoque resurrectionem Christi et gloriam mundo annuntiauerunt.

[25Kb] 2. De celi autem nomine sic dicit sanctus Ambrosius in libris quos scripsit de creatione mundi: Celum Greco uocabulo dicitur; apud Latinos autem propterea celum appellatur, quia impressa stellarum lumina, ueluti signa, habens, tanquam celatum dicitur, sicut argentum, quod signis eminentibus refulget, celatum uocatur. Huius enim esse subtilem naturam etiam Scriptura demonstrat, dicens, quod firmauit celum sicut fumum.

[2Kb] 3. Partes autem eius: chous, axis, cardines, conuexa, poli, sidera. Chous, quod celum continet. Unde Ennius: uix solum complere choum terroribus celi.  Axis, linea recta, que per mediam pilam sphere tendit. Cardines, extreme axis partes sunt. Conuexa, 22 extrema celi. Poli, ex celestibus circulis cacumina, quibus maxime sphera nititur: quorum alter ad Aquilonem spectans Boreus, alter terre oppositus Austronotus dictus est.

 [1Kb] 4. Celum autem ab Oriente ad Occidentem, semel in die et nocte uerti sapientes existimant. Hoc autem rotundum, uolubile, atque ardens esse dixerunt. Cuius spheram super aquas esse putauerunt, ut in ipsis uoluatur, eiusque incendium temperent. Spheram autem confirmant, nec principium habere, nec terminum, pro eo quod rotunditate sui, quasi circulus, unde incipiat, uel ubi desinat, facile non comprehendatur. Aequaliter enim ex omni parte fertur esse collecta, et omnia similiter respiciens, atque a centro terre equis spatiis distincta; ipsaque sui equalitate ita stabilis, ut eam in nullam partem declinare undique equalitas collecta permittat, ac nullo fulcimento subuecta sustentetur.

[1Kb] 5. Cuius perfectionem sphere uel circuli multis argumentationibus  tractans, rationabile Plato Fabricatoris mundi opus insinuat. Primo, quod ex una linea constat. Secundo, quod sine initio est, et sine fine. Tertio, quod a puncto efficitur. Denuo, quod motum ex se habeat. Deinde quod careat indicio angulorum, et quod in se ceteras figuras omnes includat,  et quod motum inerrabilem habeat, siquidem sex alii motus errabiles sunt, ante, a tergo, dextra, leuaque, sursum, deorsum. Postremo, et quod necessitate efficiatur, ut hec linea ultra circulum duci non possit.

[1Kb] 6. Duo sunt autem, ut diximus, poli, quibus celum uoluitur, Boreus, quem Aquilonium uocamus. Hic Arcti, id est, septentriones, qui nobis semper apparent. Cui contrarius est Notius, qui australis dicitur. Hic est, qui terra, ut ait Cicero, tegitur, et 23 a Grecis nominatur. Tanta autem polus celeritate ferri dicitur, ut nisi aduersus eius precipitem cursum astra currant, mundi ruinam faciant. Fertur enim eius preceps uolubilitas cursu siderum temperari. Unde Lucanus:

Sideribus que sola fugam moderantur olympi,
 Occurruntque polo, diuersa potentia prima
Mundi lege data est.



CAPUT XIII. De septem planetis celi et eorum conuersionibus.

[9Kb] 1. Ambrosius sanctus, in libro Hexemeron sic  loquitur, dicens: Legimus in Dauid: Laudate eum celi celorum. Utrum enim unum sit celum an plures, contentio est, dum aliqui multos esse 24 asserunt, alii autem, preter unum, alios esse negant. Philosophi autem mundi septem celos, id est, planetarum globos consono motu introduxerunt. Quorum orbibus connexa memorant omnia, quod sibi nexos et uelut insertos uersari retro et contrario ceteris motu ferri arbitrantur. Siquidem in ecclesiasticis libris, et celi celorum leguntur, et apostolus Paulus usque ad tertium celum fuisse se intelligit raptum. 25 Sed de numero eorum nichil sibi presumat humana temeritas. Fecit autem eos Deus non informes, uel confusos, sed ratione quadam ordine suo distinctos. Nam superioris circuli celum proprio discretum termino, et equalibus  undique spatiis collectum ostendit, atque in eo uirtutes spiritualium creaturarum constituit. Cuius quidem celi naturam artifex mundi Deus aquis temperauit, ne conflagratio superioris ignis inferiora elementa succenderet. Dehinc circulum inferioris  celi, non uniformi, sed multiplici motu solidauit, nuncupans eum firmamentum propter sustentationem superiorum aquarum.
[1Kb]


26 CAPUT XIu. De aquis que super celos sunt.

[1Kb] 1. Hec est Ambrosii sententia: »Aquas super celos sapientes mundi huius aiunt esse non posse, dicentes: igneum esse celum, non posse concordari cum eo naturam aquarum. Addunt quoque, dicentes rotundum, ac uolubilem, atque ardentem esse orbem celi, et in illo uolubili circuitu aquas stare nequaquam posse. Nam necesse est, ut defluant, et labantur, cum de superioribus ad inferiora orbis ille detorquetur, ac per hoc nequaquam eas stare posse aiunt, quod axis celi concito se motu torquens eas  uoluendo effunderet.«

[1Kb] 2. Sed hi tandem insanire desinant, atque confusi agnoscant, quia qui potuit cuncta creare ex nichilo, potuit et illam aquarum naturam glaciali soliditate stabilire in celo. Nam cum et ipsi dicant uolui orbem stellis ardentibus refulgentem, nonne diuina Prouidentia necessario prospexit, ut inter orbem celi redundarent aque, que illa feruentis axis incendia temperarent?



CAPUT Xu. De natura solis.

[1Kb] 1. Hec sunt uerba Ambrosii in Libro Hexemeron. Solem, inquit, philosophi negant calide esse nature, eo quod albus sit, non rubicundus, aut rutilus  in speciem ignis, et ideo quod nec ignitus natura sit. Si quid habet caloris, ferunt pre nimio motu conuersionis  accidere. Quod ideo dicendum putant, ut nichil uideatur humoris consumere, quia calorem, quo humor, uel minuitur, uel plerumque exhauritur, non habet naturalem. Sed nichil agunt, cum ista proponunt, quia nichil interest utrum ex natura calorem quis habeat, an ex passione, uel ex alia causa.

[1Kb] 2. Nos autem credimus eum sicut habere uirtutem illuminandi, 27 ita etiam uaporandi. Igneus est enim sol; ignis autem et illuminat, et exurit. Quidam autem dicunt solis ignem aqua nutriri, et ex contrario elemento uirtutem luminis, et uaporis accipere; unde frequenter solem uideamus madidum, atque rorantem; in quo euidens dat indicium, quod elementum aquarum ad temperiem sui sumpserit.

[1Kb] 3. Hoc quantum ad naturam eius pertinet. At uero  iuxta spiritualem intelligentiam, sol Christus est, sicut in Malachia scriptum est: uobis autem credentibus iustitie sol orietur, et sanitas in pinnis eius. Merito autem Christus sol intelligitur dictus, quia ortus occidit secundum carnem, et secundum spiritum de occasu rursus exortus. Item sol illuminat, et exurit, et opaco tempore confouet sanos, febricitantes uero flagrantia geminati caloris incendit; ita et Christus credentes fidei spiritu uegetante illuminat, negantes se eterni ignis ardore torrebit.



CAPUT XuI. De quantitate solis et lune.

[1Kb] 1. Rursus in eodem opere Doctor idem ita testatur: Solis radius nulli propior, nulli longinquior est.  Similiter et lune globus equalis est omnibus. Similis sol est et Indis et Britannis; eodem momento ab utrisque  uidetur, cum oritur, nec cum uergit in Occasum minor apparet Orientalibus; nec Occidentalibus, cum oritur, inferior quam Orientalibus estimatur. Quantum distat, inquit, Oriens ab Occasu, tantum hoc sibi inuicem distat. Sed sol a nullo distat, nulli presentior, nullique remotior est.

[1Kb] 2. Neque moueat quemquam, quod tanquam cubitalis in orbe suo uidetur, cum oritur; sed considerare oportet quantum intersit spatii 28 inter solem et terram, quod aspectus nostri infirmitas et quedam egritudo uix ualet intendere. Hunc autem ampliorem aliquot partibus, quam terram esse sapientes describunt.

[1Kb] 3. Lunam minorem esse dicunt quam solem; omnia enim que proxima sunt nobis maiora uidentur, longinquitate autem locorum uisus languescit. Lunam  ergo uidemus prope nos esse, nec eam maiorem aspectui nostro quam solem. Ideoque, cum sol longe superior sit a luna, tamen nobis maior uidetur: iam, si prope nos accesserit, multo maiorem futurum.



CAPUT XuII. De cursu solis.

[1Kb] 1. Dicunt antiqui, Aratus et Hyginus, solem per seipsum moueri, non cum mundo uerti uno loco manentem. Nam si fixus maneret, necesse erat eodem loco occidere et exoriri a quo pridie fuerat exortus, quemadmodum cetera siderum signa oriuntur et occidunt. Preterea, si ita esset, consequens erat dies et noctes omnes esse equales, et quam spatiosus hodiernus dies esset, tam longus semper esset futurus.

[1Kb] 2. Nox quoque simili ratione semper equalis permaneret,  sed quoniam inequales dies aspicimus, et solem alio loco cras occasurum, alio occidisse hesternum uideamus, ideo qui diuersis locis occidit, et exoritur, putant eum philosophi nequaquam cum mundo fixum uolui, sed ipsum per se moueri. Qui postquam ardentem 29 rotam Oceano tinxerit, per incognitas nobis uias ad locum unde exierat regreditur, expletoque noctis circulo, rursus de loco suo festinus erumpit; obliqua enim et fracta linea per Austrum pergit ad Boream, et ita ad Orientem reuertitur. Hiemis autem tempore per plagam meridianam currit. Aestate uero Septentrioni uicinus est. Sed quando per Austrum currit, uicinior terre est; quando uero iuxta Septentrionem, sublimis attollitur.

 [1Kb] 3. Cui ideo Deus diuersa cursus constituit loca, et tempora, ne dum semper in iisdem moraretur locis, quotidiano ea uapore consumeret. Sed ut Clemens ait, diuersos accipit cursus, quibus eris temperies pro ratione temporum dispensetur, et ordo uicissitudinum permutationumque seruetur. Nam dum ad superiora conscenderit, uer temperat: ubi autem ad summum celum uenerit, estiuos accendit calores. Descendens rursus, autumni temperiem reddit; ubi uero ad inferiorem redierit circulum, ex glaciali compage celi rigorem nobis hiberni frigoris derelinquit.

4. Ex ipso enim sunt hore; ex ipso dies cum ascenderit, ex ipso etiam nox cum occiderit; ex ipso menses et anni numerantur; ex ipso uicissitudines temporum fiunt, et cum sit iste minister bonus, genitus  ad uicissitudines temporum moderandas, tamen ubi secundum uoluntatem Dei correptio mortalibus datur, incandescit acrius, et urit mundum uehementioribus flammis, et perturbatur er, et plaga hominum, et corruptio terris iniicitur, et lues animantibus, et pestilens per omnia mortalibus annus inducitur.

[1Kb] 5. Quod autem Sol oriens per Austrum, id est, meridianum, iter habet, et decursa australi parte inuisibilis uadit in locum suum rediens, ad instar quippe Ecclesie fabricatus est hic mundus, in quo Dominus iehsu Christus, sol eternus, partem suam percurrit, unde et Meridianum uocant. Aquiloni uero, id est, aduerse parti non oritur, sicut iidem, cum in iudicio uenerit, dicent: Iustitie lumen non illuxit nobis, et Sol non est ortus nobis.  Timentibus autem Dominum oritur Sol iustitie, et sanitas in pinnis eius, sicut scriptum est. Malis uero meridie nox est, sicut legitur: Dum sustinent 30 ipsi lumen, facte sunt illis tenebre; dum sustinent fulgorem, in obscura nocte ambulauerunt.



CAPUT XuIII. De lumine lune.

[1Kb] 1. Ait Sanctus Augustinus in Psalmi decimi expositione: »Queritur, inquit, unde habet luna lumen. Due tantum opiniones traduntur, sed que sit harum uerax, dubium fertur quemquam scire posse.« Alii namque dicunt proprium eam lumen habere, globique eius unam partem esse lucifluam, aliam uero obscuram, et dum mouetur in circulo suo,  eamdem partem, qua lucet, paulatim ad terras conuerti, ut uideri a nobis possit, et ideo prius quasi corniculato lumine fulget.

2. Nam et si formes pilam ex parte media candidam, ex parte obscuram, tunc eam partem, que obscura est, si coram oculis habeas, nichil candoris aspicies; cum ceperis illam candidam partem paulatim ad oculos conuertere, primum ueluti cornua candoris uidebis; dehinc sensim crescet, donec tota pars candens opponatur oculis, et nichil obscurum alterius partis uideatur; quam si denuo paulatim conuerteris, incipit obscuritas apparere, et candor minui, donec iterum ad cornua redeat, ac sic totus candor ab oculis auertatur, et sola iterum obscura pars possit uideri. Quod fieri  dicunt, cum lumen lune uidetur crescere usque ad quintamdecimam, et rursus usque ad tricesimam minui, et redire ad cornua, donec penitus nichil in ea lucis appareat.

3. At contra alii dicunt lunam non suo fulgere lumine, sed a sole accipere lumen. Sol enim illi loco superior est. Hinc euenit ut quando sub illo est, parte superiore luceat, inferiore uero, quam habet ad terras, obscura sit. Cum uero ab illo discedere ceperit, illustretur ex ea parte, quam habet ad terram, incipiens a cornibus. Sicque paulatim, sole longius discedente, pars omnis subterior illuminatur, donec efficiatur quintadecima luna. Post dimidium autem mensem, cum ceperit ex alio semicirculo propinquare soli, quanto magis superiore  parte illustratur, tanto magis 31 ab ea parte quam terris auertit, non potest excipere radios solis, et propterea uidetur decrescere.

[1Kb] 4. Illud certe manifestum est, et cuilibet aduertenti facile cognitum, quod luna non augeatur ad oculos nostros, nisi a sole recedendo, neque minuatur, nisi ad solem ex parte alia propinquando. Ab illo ergo accipit lumen, et cum sub illo est, semper exigua est; cum uero ab illo longius abcesserit, fit ampla, suoque ambitu plena. Si enim suo lumine uteretur, necesse erat semper eam esse equalem, nec die XXX exilem fieri; et si suo lumine uteretur, huius nunquam eclipsis fieret.

5. Ceterum, quantum ad intellectum pertinet mysticum, luna huius mundi speciem tenet, quia sicut  ista menstruis completionibus deficit, ita mundus ad conflationem temporum currens quotidianis defectibus cadit. Luna quippe elementi sui uarietate diuersis cursibus desinit ut crescat, crescit ut  desinat. Sed ideo alternis uicibus commutationem sideris representat, ut doceat homines ex ortu morituros, et ex morte uicturos; atque ideo cum senescit, mortem corporum prodit; cum augetur, eternitatem indicat animarum.

[1Kb] 6. Nonnunquam uero eadem luna etiam Ecclesia accipitur, pro eo quod sicut ista a sole, sic Ecclesia a Christo illuminatur. Sicut enim luna deficit atque crescit, ita Ecclesia defectus habet et ortus. Frequenter enim defectibus suis creuit, et his meruit ampliari, dum persecutionibus minuitur, et confessorum martyrio coronatur. Item sicut luna larga est roris et dux humentium substantiarum, ita Ecclesia baptismi et predicationum. Et quemadmodum, luna crescente, crescunt omnes  fructus, atque ea minuente, minuuntur; non aliter intelligimus et Ecclesiam, in cuius incremento proficimus cum ipsa. Cum uero persecutionem patitur et minuitur, et nos cum illa patimur et minuimur.

[1Kb] 7. Item sicut septem formas habet luna, sic tot gratias meritorum 32 habet Ecclesia. Primam enim figuram, bicornem habet; secundam, sectilem; tertiam, dimidiam ex maiore; quartam figuram plenam habet; quintam, iterum dimidiam ex maiore; sextam, iterum sectilem; septimam, bicornem. Eodem constat numero etiam distributio carismatum, que per Spiritum sanctum toti Ecclesie conferuntur. Septima autem semis, et uicesima secunda semis, in suo orbe media est. Cetere proportionales sunt.



CAPUT XIX. De lune cursu.


[1Kb] 1. Lunam per alios ortus et occasus, Hyginus ait, necesse est moueri, non stare, idque facilius quam de solis luce intelligitur. Quia cum a sole accipiat lumen, et ita nobis lucere uideatur, non est dubium eam moueri potius quam stare. Terris autem uicina luna breuiori orbe conuertitur, et iter quod sol in diebus CCCLXu peragit, ista per triginta dies percurrit. Unde et antiqui menses in lune, annos autem in solis cursu posuerunt.

[1Kb] 2. Itaque luna per tricenos dies duodenis uicibus cursum perficiens, consummat annum secundum Hebreos, aliquibus diebus adiectis; secundum Romanos, bissexto semel in quadriennio unius diei adiectione celebrato. Cuius etiam augmentis decrementisque,  mira quadam Prouidentie arte, omne quod gignitur, alitur atque crescit. Nam et defectui eius compatiuntur elementa, et processu eius que fuerint exinanita cumulantur, ut animantium cerebrum  maritimorum, siquidem echinus ostreeque in augmento lune pleniores reperiri feruntur.



33 CAPUT XX. De eclipsi solis.

[1Kb] 1. Solem sapientes dicunt altius currere, lunam autem proximam esse terre. Hec ergo, dum deorsum ad idem signum uel lineam qua sol uehitur, conuenerit, obiicit se soli, et tenebras totius orbis efficit. Quod tantum intermenstruo contingit. Nam tunc luna in eadem parte signi est qua sol uehitur, ideoque fit illi proxima, et oppositione sui obscurari ab oculis nostris lumen eius uidetur: ueluti si aliquis oculis manum expansam opponat, quanto magis id fecerit, eo minus illa uideri poterit; quanto autem procul discesserit, eo magis illi omnia potuerunt apparere.

 [1Kb] 2. Simili itaque ratione cum ad solis locum uel lineam luna peruenerit, tunc proxima ei esse uidetur, et radios eius ita coram oculis nostris obscurare, ut lumen non possint eiicere. Cum autem luna ab eo loco discesserit, tunc sol lumen eiicit, et ad oculos nostros transmittit. Quapropter ita soli obiicitur luna, sicut lune opponitur terra; que utraque lumina cum ad terras non perueniunt, defecisse dicuntur. Alii autem dicunt defectum solis fieri, si foramen eris, quo sol radios fundit, aliquo spiritu contrahatur siue obturetur. Hoc physici et sapientes mundi dicunt.

3. Ceterum doctores nostri mystice huius eclipsis mysterium in Christo dixerunt esse completum  tunc cum, interrupto eterni federis cursu insolito, turbata ordinem suum elementa perdiderunt, cum sacrilege factum coniurationis sol iste uerus horrescens, insertis in populo iudaico errorum tenebris, paululum semetipsum per mortem abscondit, ac de cruce depositus, sese in sepulcro abditus obscurauit, donec tertia die augustior solito huic mundo, id est gentibus, claritatis sue potentiam presentaret; ac sicut sol in uirtute sua refulgens, tenebras operti seculi illuminaret.



34 CAPUT XXI. De lune eclipsi.

[1Kb] 1. Luna non deficit, sed obumbratur, nec diminutionem sentit corporis, sed obiectu obumbrantis terre casum patitur luminis. Hanc enim philosophi  non habere lumen proprium, sed eamdem a sole illuminari defendunt; et quia ea dimensione distat a sole, ut per mediam terram si quid directum traiiciatur, contingere possit solem sub terram, lunam autem supra terram; et quia usque ad lunarem circulum  umbre terre extenditur, ideo euenit nonnunquam ut solis radii, obiiciente se mole terre uel umbra, ad eam non perueniant.

[1Kb] 2. Patitur autem hoc quintadecima luna, quousque centrum atque umbram obstantis terre exeat, uideatque solem uel a sole uideatur. Constat ergo lunam ex solis radiis lumen accipere, et dum obiectu terre solem non aspexerit, tunc lumen amittere. Nam dicunt stoici omnem terram montibus claudi, quorum umbra fertur luna subito non apparere. Unde Lucanus:

Iam Phebe totum fratri cum redderet orbem,
Terrarum subita percussa expalluit umbra.

[1Kb] 3. Figuraliter autem per lune defectum Ecclesie persecutiones intelliguntur quando martyrum cedibus et effusione sanguinis, tanquam illo defectu et obscuratione, quasi cruentam faciem luna ostendere  uidetur, ut a nomine Christiano terreantur infirmi. Sed sicut ista post defectum perspicua illustratione clarescit, adeo ut nichil detrimenti sensisse uideatur, ita Ecclesia, postquam per martyrum confessionem suum pro Christo sanguinem fuderit, maiore fidei claritate refulget, atque insigniori lumine decorata semetipsam latius in toto orbe diffundit.



35 CAPUT XXII. De cursu stellarum.

[1Kb] 1. Stelle quidem cum mundo uertuntur; non, stante mundo, stelle uage feruntur, exceptis his que planete uocantur, id est errantes, que uagis mouentur ordinibus. Cetere, que aplanes appellantur, uno loco fixe cum mundo uoluuntur. Ideo autem planete,  id est errantes dicuntur, quia per totum mundum uario motu discurrunt.

2. Partibus autem diuersis inter se mouentur sidera. Nam quedam superius, quedam inferius currunt. Unde et illa que terris propinquiora sunt, quasi maiora nobis uidentur quam ea que circum celum uoluuntur. Longinquitate enim locorum uisus languescit. Hinc accidit ut interuallo longe inter se distantium circulorum, alia celerius, alia tardius ad cursus sui exordium reuertantur.

3. Nam quedam sidera, celerius exorta, serius occidere existimantur; quedam etiam, tardius ceteris exorta, citius ad occasum perueniunt. Quedam uero pariter oriuntur, et non simul occidunt. Omnia autem suo tempore ad cursum proprium reuertuntur. Radiis  autem solis prepedita sidera, aut anomala fiunt, aut retrograda, aut stationaria. Iuxta quod et peta meminit, dicens:

   . . . . . Sol tempora diuidit eui,
Mutat nocte diem, radiisque potentibus astra
Ire uetat, cursusque uagos statione moratur.



CAPUT XXIII. De positione septem stellarum errantium.


[1Kb] 1. In ambitu quippe septem celestium orbium, primum in inferioris sphere circulo luna est constituta. Ideo proxima terris posita, ut nocte nobis facilius lumen exhibeat. Dehinc secundo 36 circulo Mercurii stella collocata, soli celeritate par, sed ui quadam, ut philosophi dicunt, contraria. Tertio circulo Luciferi circumuectio est, inde a gentilibus uenus ita dicta, quod inter quinque stellas plus lucis habeat. Nam, ut prediximus, quemadmodum sol et luna, ita et hec umbram facit.

[1Kb] 2. Quarto circulo solis cursus est collocatus, qui proinde, quia omnibus est lucidior, medius est constitutus, ut tam superioribus quam inferioribus lucem  prestet. Ratione autem diuina sic constitutus est, quia preclara omnia in medio esse debent. Porro quinto circulo Pyrois sidus dicitur collocatum, quod illi Marti assignant. Sexto Phethontis stellam, quam Iouis appellant. Iam summo celo, id est in mundi uertice, stella Saturni est posita, que quidem dum  summum celum teneat, sublimiorque sit omnibus, natura tamen eius frigida fertur, approbante uirgilio:

Frigida Saturni sese quo stella receptet.

[1Kb] [1Kb] 3. Hec autem sidera errantia appellantur, non quod ipsa errent, sed quod nos errantes faciant; que sidera Grece planete dicuntur. In sole enim et luna omnibus notitia est ortus et occasus, ideoque sol et luna directo cursu uehuntur. Ista uero retrogradantur, uel anomala efficiuntur, id est, quando particulas addunt et detrahunt; ceterum quando tantum detrahant, retrograda dicuntur; stationem autem faciunt quando stant.

[1Kb] 4. Anni autem singularum stellarum hi sunt qui in sphera subiecta continentur. Quibus peractis ad reuersionem circuli sui iisdem signis et partibus  ueniunt. Nam luna octo annis fertur explere circulum suum, Mercurius annis XXIII, Lucifer annis IX, 37 Sol annis XIX, Pyrois annis Xu, Pheton annis XII, Saturnus annis XXX. Quorum orbium atque stellarum positionem subdita demonstrat figura.
[Figure: [Figura] 20Kb]


CAPUT XXIu. De lumine stellarum.


[1Kb] 1. Stellas non habere proprium lumen, sed a sole illuminari dicunt, nec eas unquam de celo ascendere [Al. abscedere], sed ueniente sole celari. Omnia enim sidera obscurantur, sole oriente, non cadunt. Nam dum sol ortus sui signa premiserit, omnes stellarum ignes sub eius luminis fulgore euanescunt; ita ut preter solis ignem nullus sideris splendor uideatur. Hinc etiam et sol appellatus, eo quod solus appareat obscuratis cunctis sideribus. Nec mirum hoc de sole, cum etiam plena luna, et tota nocte fulgente, pleraque astra non luceant. Esse autem etiam per diem in celo stellas probat solis deliquium, quod quando sol obiecto orbe lune fuerit obscuratus, clariora in  celo uideantur astra.

2. Stelle autem, secundum mysticum sensum, sancti uiri intelliguntur. De quibus dictum est: Qui numerat multitudinem stellarum. Sicut enim omnes stelle a sole illuminantur, ita sancti a Christo gloria celestis regni glorificantur. Et sicut pre fulgore solis et ui maxima luminis eius sidera obtunduntur, ita et omnis splendor sanctorum in comparatione glorie Christi quodammodo obscuratur. Et quemadmodum stelle sibi differunt claritate, ita iustorum diuersitas meritorum discretione.



CAPUT XXu. De lapsu stellarum.

[1Kb] 1. Falsa autem opinio et uulgaris est, nocte stellas cadere, cum sciamus ex ethere lapsos igniculos  ire per celum, portarique 38 uentis, uagique lumen sideris imitari; stellas autem immobiles fixasque permanere in celo.

[1Kb] 2. Nam illud quod ait peta:

Sepe etiam stellas uento impendente uidebis
Precipites celo labi, noctisque per umbras
Flammarum longos a tergo albescere tractus.
Et iterum:

   . . . . . Lapsa per altum
Aere disperso trahere candentia sulcos
Sidera, et summis etiam que fixa tenentur
Astra polis.
Sed hi pete uoluntarie ad opinionem uulgi se contulerunt. Ceterum philosophi, quibus cure est mundi querere rationem, illa asserunt que superius memorata sunt.



CAPUT XXuI. De nominibus astrorum.


[1Kb] 1. Legitur in Iob, dicente Domino: Nunquid coniungere uales micantes stellas Pleiades, et gyrum Arcturi poteris dissipare? Nunquid producis Luciferum in tempore suo, et uesperum super filios terre consurgere facis? Et iterum alibi: Qui facit Arcturum, et Orionem, et Hyadas. Hec nomina stellarum dum in Scripturis legimus uanis deliramentis assensum non prebeamus, qui falsis opinionibus uocabula ista in astris ex hominum nominibus, uel aliarum creaturarum uocabulis imposuerunt. Ita enim stellarum quarumdam gentilium sapientes nomina, sicut et dierum, indiderunt.

2. Quod uero eisdem nominibus sacra utitur Scriptura,  non eorum idcirco uanas approbat fabulas, sed faciens ex rebus uisibilibus inuisibilium rerum figuras ea nomina pro cognitione ponuntur que late sunt cognita, ut quidquid incognitum significat, facilius per id quod est cognitum humanis sensibus innotescat.

[1Kb] 3. Arcturus est ille quem Latini Septentrionem dicunt, qui septem stellarum radiis fulgens, in seipso reuolutus rotatur, qui ideo Plaustrum uocatur, quia in modum uehiculi uoluitur, et modo tres 39 ad summa eleuat, modo quatuor inclinat. Hic autem in celi axe constitutus semper uersatur, et nunquam mergitur. Sed dum in seipso uoluitur, et nox finitur.

4. Per hunc Arcturum, id est Septentrionem, Ecclesiam septenario uirtute fulgentem intelligimus. Nam sicut in axe celi Arcturus semper inclinatur  rursumque erigitur, ita et Ecclesia diuersis quidem aduersitatibus humiliatur, sed mox consurgens spe et uirtutibus eleuatur; et sicut ex tribus stellis et quatuor Septentrio efficitur, ita Ecclesia ex fide Trinitatis et operationibus quatuor uirtutum principalium consummatur. Fide enim et operibus homo iustificatur.

[1Kb] 5. Bootes, stella est que Plaustrum, id est Septentrionem sequitur, qui etiam ab antiquis Arctophylax dicitur, siue minor Arctos. Unde et quidam eam Septentrionem dixerunt. Hanc spectant precipue qui nauigare noscuntur. De qua Lucanus:

   . . . . . . . uelox ubi nocte Bootes;
Que cum orta fuerit, cito facit occasum.

[1Kb] 6. Pleiades sunt multe iuges stelle quas etiam botrum appellamus a multitudine stellarum. Nam et  ipse septem esse dicuntur, sed amplius quam sex nullus conspicere potest. Hec ab oriente surgunt, et appropinquante diei claritate stellarum eius ordo distenditur. Pleiades autem ex pluralitate uocate sunt, quia pluralitatem Greci appellant. Has Latini uergilias appellauerunt, eo quod uere oriantur, et eo magis ceteris predicantur, quod his exorientibus estas significatur, occidentibus hiems ostenditur, quod aliis penitus non est traditum signis.

[1Kb] 7. His autem stellis, ab eo quod septem sunt et splendide micant, sancti omnes septiformi spiritus uirtute fulgentes significantur; 40 ab eo autem quod sibi uicinantur, sed non se contingunt, caritate proximos, et tempore diuisos Dei predicatores ostendunt.

[1Kb] 8. Orion stella est *. Hic autem Orion gladius dictus  est. Unde etiam eum Latini Iugulam uocant, sidus, ut uidetur, armatum et stellarum luce terribile, quod ignorare magne difficultatis est, adeo ut quamuis rudes oculos, tamen pre fulgoris splendore in seipsum rapiat. Hi quippe Oriones in ipso pondere temporis hiemalis exoriuntur, suoque ortu imbres et tempestates excitant, et maria terrasque perturbant.

9. Oriones autem significant martyres. Nam sicut isti nascuntur in celo tempore hiemis, ita in Ecclesia martyres procedunt tempore persecutionis. Procedentibus Orionibus, mare turbatur et terra; obortis uero martyribus, terrenorum et infidelium corda tempestate iactantur.

[1Kb] 10. Lucifer, stella nitens, que ominum maxima et clarior esse uidetur. Nam quemadmodum sol et luna,  ita hec umbram facit. Ista igitur orientem solem precedit, atque mane nuntians tenebras noctis lumine sui fulgoris dispergit. Cuius figura est Christus, qui, uelut Lucifer, per Incarnationis mysterium producitur; per quem lux fidei, tanquam dies secutura, monstratur.

11. Lucifer autem bipertitus est: sic huius pars sancta est, sicut Dominus in Apocalypsi de se et Ecclesia dicit: Ego sum genus et radix Dauid, Stella splendida et matutina. Item: Qui uincit, dabo ei stellam matutinam. Pars autem alia Luciferi, diabolus esse dignoscitur. De quo scriptum est: Quomodo cecidisti de celo, 41 Lucifer, qui mane oriebaris? et qui etiam in  celo super stellas Dei dicit se sedem positurum, et cadens de celo confringitur.

12. uesperus est stella occidentalis noctem ducens. Hic solem occidentem sequitur, et tenebras succedentes precedit. Hic autem Antichristi exprimit typum, qui tanquam uesper consurgit, ut ait Iob, super filios terre, ut cece noctis successu carnalium corda offuscet. Quod ideo auctore Deo fit, quia pro infidelitate precedenti, qua renuerunt Christo credere, Antichristum suscipere meruerunt.

[1Kb] 13. Cometes stella est que uelut comas luminis ex se fundit. Hec cum nascitur, aut regni mutationem fertur ostendere, aut bella, aut pestilentias surgere. De qua Prudentius ait: Tristis cometa intercedit. Et Lucanus:

 . . . . Et terris minitantem regna cometem.
Et uirgilius:

. . Nec diri toties arsere comete.
Genethliaci autem omnes stellas erraticas quibusdam temporibus cometas fieri dicunt, et prout cuique sunt motus, ita secunda uel aduersa portendere.

[1Kb] 14. Sirius stella est, quam uulgo Canem appellant. Sirius quippe appellata propter flamme candorem, quod eiusmodi sit ut pre ceteris lucere uideatur. Hec oriens mundum ardoris nimio calore incendit, et estu suo fructus exurit. Interdum et morbo afficit corpora, corrumpens erem flagrantia ignis. Ab hac enim stella dies Caniculares nominantur, quoniam hi plus flagrant ardoribus quam totius estatis tempus.



CAPUT XXuII. Utrum sidera animam habeant.


[1Kb] 1. Solet autem queri, ut ait sanctus Augustinus, utrum sol 42 et luna, et alie stelle, corpora sola sint, an habeant rectores quosdam spiritus suos. Et si habent, utrum ab eis etiam uitaliter inspirentur, sicut animantur canes per animas animalium, an sola sine ulla permistione presentia. Et dum motus alicuius corporis sine anima esse non possit, stelle, que cum tanto ordine ac tanta ratione mouentur, ut in nullo prorsus aliquando cursus earum impediatur, utrum animantes sint, et rationabiles uideantur, non facile comprehendi potest.

 [1Kb] 2. Salomon autem cum diceret de sole: Gyrans gyrando uadit spiritus, et in circulos suos reuertitur, ostendit ipsum solem spiritum esse, et quod animal sit, et spiret, et uigeat, et annuos orbes suos cursu expleat, sicut et peta ait:

Interea magnum sol circumuoluitur annum.
Et alibi:

Lucentemque globum lune, Titaniaque astra
Spiritus intus alit.
Quapropter, si corpora stellarum animas habent, querendum quid future sint in resurrectione.



CAPUT XXuIII. De nocte.

[1Kb] 1. Ambrosium in libro Hexemeron legi dicentem: »Queritur qualiter spatium eris occupet umbra  terre efficiens nobis noctem, cum sol recedit a nobis diemque obducit, cum inferiora axis septentrionalis illuminat. Omne enim corpus umbram facit, et naturaliter umbra corpori adheret, adeo ut etiam pictores umbras corporum que pinxerint nitantur exprimere, idque artis esse asserant non intermittere uim nature.

[1Kb] 2. Ergo sicut in die cum a parte solis aliquod corpus hominis uel arboris occurrit, ex ea parte qua lumen repercutitur umbra subsistit; 43 sic cum recedente die sol ad eum locum peruenerit ubi occidere dicitur, ibi montium magnitudine a nobis separatur, sicque terre obiectu a septentrionali parte obumbratur er, adeo ut nobis noctem efficiat hec ipsa umbra terrarum.



CAPUT XXIX. De tonitruo.


[2Kb] 1. Tonitrua autem ex fragore nubium generantur. Concepti enim intra sinum nubium uentorum spiritus uersantur ibidem. Cumque uehementer sese erupturi eliserint, et uirtutis sue mobilitate in quamlibet  partem eruperint, magno concrepant murmure, et in morem exsilientium de stabulis quadrigarum sonus fragoris eius ad aures nostras emittitur.

2. Alias autem tonitruum diuine uocis superna est increpatio, siue clara predicatio sanctorum, que clamore forti per totum orbem terrarum in auribus fidelium perstrepit, per quod possit culpam suam admonitus agnoscere mundus.



44 CAPUT XXX. De fulminibus.

[2Kb] 1. Aiunt naturalium scrutatores causarum, quod ex collisione atque attritu nubium fulgura generentur ad instar silicum duriorum quos cum compulseris inuicem sibi, medius ex his ignis elabitur, uel quemadmodum si lignum ligno ras, ignem emittit. Unde et Papinius:

 Fulguraque attritis quotiens micuere procellis.
Hac itaque ratione, cum nubila inuicem in se fuerint collisa, illico fulmina mittuntur.

[1Kb] 2. Dehinc sequuntur tonitrua, que licet sonitu tardiora sunt, precedenti concussi luminis claritate, pariter tamen cum fulgure emittuntur. Sed eorum sonitus tardius penetrat aures quam oculos splendor fulguris, ad instar securis arborem procul cedentis, cuius quidem ante cernis ictum quam ad aures perueniat sonitus. Ergo nubium attritu fulmina nascuntur. Nunquam enim sereno celo fulgura micuerunt. Unde et uirgilius:

Non alias celo ceciderunt plura sereno
Fulgura.

[1Kb] 3. Fit enim fulmen nube, imbre et uento. Nam cum  uentus in nubibus uehementer agitatus est, sic incalescit, ut incendatur. Dehinc, ut predictum est, fulgura et tonitrua simul exprimuntur. Sed illud celerius uidetur quia clarum est, hoc autem tardius ad aures peruenit. Post fulminis autem iactum, uentorum  45 erumpere uiolentiam, sicque furorem tempestatis quem in nubibus conclusi agebant exeuntes ad terras emittunt.

[1Kb] 4. Lucretius autem dicit fulmina ex minutis seminibus constare, ideo penetrabilia esse; ubicunque autem fulmen ceciderit, sulphuris odorem emittit. uirgilius:

Et late circum loca sulphure fumant,
Et Lucanus:

Aethereoque nocens fumabit sulphure ferrum.

[1Kb] 5. In fulminibus sanctorum accipiuntur miracula, claritate signorum ac uirtutum micantia, atque ad intima cordis peruenientia. Sublimia loca amplius sentire dicuntur uentorum uel fulminis iniuriam, quam humilior terra. Unde et Horatius:

Feriuntque summos
. . . . . . . Fulgura montes.
 Nimis autem excelsiora loca a tempestatibus esse secura, ut Olympus, qui celsitudine sua nec impetus uentorum, nec fulminum ictus sentit, quia nubes excedit.



CAPUT XXXI. De arcu.

[1Kb] 1. Clemens Romanus antistes et martyr ita scribit: »Arcus enim in ere ex imagine solis hoc modo formatur. Dum enim sol in nubibus rarescentibus  ex aduerso refulserit, radiosque suos directa linea humor in nubilo transfundens impresserit, fit repercussio splendoris eius in nubibus, e quibus fulgor emicans arcus speciem format. Sicut enim impressa cera anuli imaginem exprimit, sic nubes e contra ex rotunditate solis figuram sumentes, orbem efficiunt, et arcus effigiem fingunt. Apparet autem hic non semper, sed cum rarescunt nubila celi. Nam rursus cum in se ceunt nubes atque densantur, confestim arcus forma resoluitur. In nubium enim densitate arcus erem in perfecto gyro complectitur. Denique sine sole et 46 nubibus nunquam apparet arcus, quia ex typo radii solis species eius formatur.«

[5Kb] 2. Quadricolor enim est, et ex omnibus elementis in se rapit species. De celo enim trahit igneum  colorem, de aquis purpureum, de ere album, de terris colligit nigrum. Hic autem arcus, pro eo quod a sole resplendet in nubibus, Christi gloriam indicat in prophetis, ac doctoribus refulgentem. Alii ex duobus 47 coloribus eius, id est aquoso et igneo, duo iudicia significari dixerunt. Unum per quod dudum impii perierunt in diluuio; alterum, per quod postmodum peccatores cremandi sunt in inferno.



CAPUT XXXII. De nubibus.


[1Kb] 1. Notandum est ex libro Iob, quod cogitur er iste uisibilis, ut conglobetur; conglobatus autem in nubes uertitur. Sic ipse dicit: Subito er cogitur in nubibus, et uentus transiens fugabit eas  Et uirgilius:

Consurgunt uenti, atque in nubem cogitur er.
Nubes autem sancti predicatores intelliguntur, qui uerbi diuini pluuiam credentibus fundunt.

2. Aer autem iste inanis et tenuis uacuas hominum mentes uagasque significat, qui tamen densatus in nubes uertitur, quia collecte ab inanitate fidelium mentes fide solidantur. Et sicut ex ere inani fiunt nubes pluuiales, sic ad fidem de mundi uanitate colliguntur sancti predicatores. Nubes autem dicte quod  ethera obtegant, unde et nupte dicuntur, quod uultus suos uelent. Unde et Neptunus, quod nube et mari terram tegat.



48 CAPUT XXXIII. De pluuiis.

[1Kb] 1. Legitur in Amos propheta: Qui uocat aquas maris, et effundit eas super faciem terre . Aque enim amarissime maris uapore subtili calore ereo suspenduntur, instar medicinalis cucurbite, que calore superioris circuli humorem, et sanguinem sursum trahit. Huiusmodi itaque ratione aque maris per tenuissimos uapores in ere suspense paulatim concrescunt, ibique igne solis decocte in dulcem pluuiarum saporem uertuntur.

 2. Dehinc grauescente nube modo ui expresse uentorum, modo solis calore dissolute, in terre faciem asperguntur. A nubibus ergo rapiuntur aque maris, et iterum ab ipsis reduntur in terras. Sed, sicut diximus, ut dulces possint esse in pluuiis, coquuntur igne solis. Alii autem dicunt non tantummodo aquis maris nubes concrescere, sed etiam exhalantis terre uaporibus, nebulas adolescere, quibus densatis coactisque nubes altius surgere. Atque iisdem labentibus pluuias effundere.

[1Kb] 3. Nubes autem, ut prediximus, apostoli significantur atque doctores. Pluuie ergo nubium eloquia sunt apostolorum, que quasi guttatim, id est, sententialiter ueniunt, sed abundantius doctrine fecunditatem infundunt.



CAPUT XXXIu. De niue.

 [1Kb] 1. Ait Ambrosius quod plerumque glacialibus  uentorum flatibus rigentes aque solidantur in niuem, et rupto ere nix funditur.



49 CAPUT XXXu. De grandine.

1. Simili quoque ratione grandinum coagulatio fit. Aque enim nubium rigore uentorum stringuntur in glaciem, atque durescunt. Dehinc glacies ipsa partim fragore uentorum comminuta in fragmina, partim solis uapore resoluta, frustatim ad terras elabitur. Quod autem rotunda uidetur, hoc solis calor efficit, et mora refrenantis eris, dum per longum spatium a nubibus usque ad terras decurrit.

2. Figuraliter namque grando perfidie duritia est, torpore malitie frigida; nix autem homines increduli sunt, frigidissimi atque pigri, et in infima torpore  mentis depressi. Item alio intellectu niues sunt homines dilectione frigentes, qui etsi existant candidi puritate baptismatis, non feruent spiritu caritatis.



CAPUT XXXuI. De uentis.

[1Kb] 1. uentus est er commotus et agitatus, approbante Lucretio:

uentus enim fit ubi est agitando percitus er.
Quod etiam in loco tranquillisimo et ab omnibus uentis quieto breui flabello approbari potest, quo etiam muscas abigentes erem commouemus, flatumque sentimus. Quod cum euenerit occultiori quodam motu celestium uel terrenorum corporum per magnum spatium mundi uentus uocatur ex diuersis partibus celi nomina etiam diuersa sortitus.

 [1Kb] 2. Quidam autem aiunt, eo quod ex aquis er, ex ere uenti nascuntur. Clemens autem dicit: Eo quod montes excelsi certis quibusdam habentur in locis, et ex his uelut compressus, et coangustatus 50 er ordinatione Dei cogatur, et exprimatur in uentos, quorum inspiramine et fructus germen concipiat, estiuusque ardor temperiem sumat, cum Pleiades ignite solis ardoribus incanduerint.

3. uenti autem, interdum angelorum intelliguntur spiritus, qui a secretis Dei ad salutem humani generis per uniuersum mundum mittuntur. Item nonnunquam uenti incentores spiritus poni solent, pro eo quod male suggestionis flatu ad terrena desideria iniquorum corda succendunt, secundum quod scriptum est: Tollet eum uentus urens .



CAPUT XXXuII. De nominibus uentorum.

 [1Kb] 1. Primus uentorum cardinalis, Septentrio, frigidus  et niualis, flat rectus ab axe, et facit arida frigora et siccas nubes. Hic et Aparctias. Circius, qui et Thrascias, hic a dextris Septentrionis intonans facit niues, et grandinum coagulationes. Aquilo uentus qui et Boreas uocatur, ex alto flans, gelidus atque siccus, et sine pluuia, qui non discutit nubes, sed stringit; unde et non immerito diaboli formam induit, qui iniquitatis frigore gentilium corda constringit.

2. Secundus uentorum cardinalis Subsolanus, qui et Apeliotes. Hic ab ortu solis intonat, et est temperatus. uulturnus ipse, qui et Cecias uocatur, dexterior Subsolani. Hic dissoluit cuncta atque desiccat. Eurus, ex sinistro latere ueniens Subsolani Orientem nubibus irrigat.

 [1Kb] 3. Tertius uentorum Auster, plage meridiane  cardinalis, qui et Notus, ex humili flans, humidus, calidus atque fulmineus, generans largas nubes, et pluuias letissimas, soluens etiam flores. Euroauster, calidus uentus, a dextris intonat Austri. Libonotus, uel Austroafricus uentus est temperatus, calidus a sinistris Austri spirans.

51 4. Quartus est cardinalis Zephyrus, qui et Fauonius ab Occidente interiori flans. Iste hiemis rigorem gratissima uice relaxat, flores producit. Africus, qui dicitur Lips ex Zephyri dextro latere intonans: hic generat tempestates, et pluuias, et facit nubium collisiones, et sonitus tonitruorum, et crebrescentium fulgorum uisus, et fulminum impulsus. Corus, qui et Argestes, ex sinistra parte Fauonii spirans, eo  flante, in Oriente nubila sunt, in India serena.
[Figure: [Figura] 15Kb]

 [4Kb] 5. Quosdam autem Tranquillus proprios locorum flatus propriis appellat uocabulis, quo ex numero sunt: in Syria Syrus, Carbasus in Cilicia, in Propontide Thracidas, in Attica Sciron, in Gallecia Circius,  in Hispania Sucronensis. Sunt preterea quidam innumerabiles ex fluminibus, aut stagnis, aut finibus nominati. Duo sunt tamen extra hos ubique spiritus magis quam uenti, aura et altanus.



52 CAPUT XXXuIII. De signis tempestatis uel serenitatis.


[9Kb] 1. Tempestas turbo est diuini iudicii, sicut propheta ait: Deus in tempestate, et turbine uie eius . Serenitas autem gaudium est lucis eterne. Signa autem tempestatum nauigantibus Tranquillus in Pratis sic dicit: Mutatio tempestatis expectanda est in asperius, cum in nocturna nauigatione scintillat ad remos, et ad gubernacula aqua. In Austrum uenti mutatio est, cum lulligines, hirundinesue uolant, aut cum delphini totos se saltibus ostendunt, et caudis aquam feriunt. Nam semper inde uentus oritur quo illi feruntur. Nec mirum est muta animalia diuinare sub gurgite. Semper enim incipientis aure motu aque inclinantur, quam permutationem maris primi undarum incole sentiunt.  Itaque propter impetum pugnant, siue metu, ne deferantur in littora; siue natura, ne auersorum ceruices unda precipitet. Quid ergo? Delphini tantum hanc iniuriam timent? Imo et ceteri pisces. Sed hi tantum apparent, quia exsiliunt.

[1Kb] 2. Item uarro dicit signum esse tempestatis, dum de parte Aquilonis fulgurat, et dum de parte Euri intonat. Nigidius quoque ait: Luna si summo corniculo maculas nigras habuerit in primis partibus mensis, imbres fore; si in medio, tunc cum plena sint in ea cornicula, serenitatem. Certe si rubet, quasi aurum, uentos ostendit. Fit enim uentus ex eris densitate, densitate obducta, sol et luna rubescunt. Item si cornua eius tecta fuerint nebula, tempestas futura est.

53 [1Kb] 3. Aratus autem dicit, si Aquilonium cornu lune  sit correctius, Aquilonem imminere. Item si cornu Australe sit erectius, Notum imminere. Quarta autem luna futurarum index certissima habetur aurarum. Unde et uirgilius dicit:

 Sin ortu in quarto, namque is certissimus auctor.
Plura neque obtusis per celum cornibus ibit.
Totus et ille dies, et qui nascentur ab illis
Exactum ad mensem pluuia, uentisque carebunt.

[1Kb] 4. Item idem uirgilius dicit: Si sol ortu suo maculosus sit, atque sub nube latens, aut si dimidia parte apparuerit, imbres futuros. Item uarro ait: Si exoriens concauus uidebitur, ita ut in medio fulgeat, et radios faciat partim ad Austrum, partim ad Aquilonem, tempestatem humidam et uentosam.

[1Kb] 5. Item idem, Si sol, inquit, rubeat in occasu, sincerus fere dies erit: si palleat, tempestates significat. Nigidius quoque: Si pallidus, inquit, sol in nigras nubes occidat, Aquilonem uentum significat. Item Dominus in Euangelio: Si facto, inquit, uespere rubicundum fuerit celum, mane serenum erit. Si mane rutilat triste celum,  tempestas futura erit, et cum Auster uentus flauerit, estus erit.



CAPUT XXXIX. De pestilentia.

[1Kb] 1. Pestilentia est morbus late uagans, et contagio suo, queque tetigerit, polluens. Hec enim egritudo non habet spatium temporis quo aut uita speretur aut mors, sed repentinus languor simul cum morte uenit. Que sit uero causa huius pestilentie 54 quidam dixerunt: Quando pro peccatis hominum plaga, et correptio terris iniicitur, tunc aliqua ex causa, id est, aut siccitatis, aut caloris ui, aut pluuiarum intemperantia er corrumpitur. Sicque, naturalis ordinis perturbata temperie, inficiuntur elementa, et fit corruptio eris, et aura pestilens, et oritur pernicies, et curruptele  uitium in homines, et cetera animantia. Unde et uirgilius:

Corrupto celi tractu miserandaque uenit,
Arboribusque satisque lues.

 [2Kb] 2. Item alii aiunt pestifera semina rerum multa ferri in erem, atque suspendi, et in externas celi partes, aut uentis, aut nubibus transportari. Deinde quaqua feruntur, aut cadunt per loca et germina cuncta ad animalium necem corrumpunt; aut suspensa manent in ere, et cum spirantes auras, illa quoque in corpus pariter absorbemus, atque inde languescens morbo corpus, aut ulceribus tetris, aut percussione subita exanimatur. Sicut enim celi nouitate, uel aquarum corpora aduenientium tentari consueuerunt, adeo ut morbum concipiant, ita etiam er corruptus ex aliis celi partibus ueniens, subita clade corpus corrumpit, atque repente uitam exstinguit.



55 CAPUT XL. De Oceano.

 [1Kb] 1. Cur Oceanus in se reciprocis estibus reuertatur, quidam aiunt in profundis Oceani esse quosdam uentorum spiritus, ueluti mundi nares per quas emissi anhelitus, uel retracti alterno accessu recessuque, nunc euaporante spiritu efflent maria, nunc retrahente reducant. Quidam autem uolunt cum augmento lunari crescere Oceanum, et tanquam eius quibusdam spirationibus retrorsum trahatur, et iterum eiusdem impulsu ac retractu, in mensuram propriam refundatur.

[1Kb] 2. Alii quoque Oceani undis alii sidera dicunt, solemque de Oceano aquam haurire ignibus suis, et circum omnia sidera fundere, ut ea temperet, quia sunt ignea. Unde dicunt quia cum haurit undas, erigit Oceanum. Sed utrum uentorum spiritu aque erigantur,  an lunari cursu increscant, an sole trahente decrescant, hoc soli Deo cognitum est, cuius et opus mundus est, solique omnis mundi ratio nota est.

 [1Kb] 3. Oceani autem magnitudo incomparabilis, et intransmeabilis latitudo perhibetur. Quod etiam Clemens discipulus apostolorum uisus est indicare, cum dicit: Oceanus intransmeabilis est, et hi qui ultra eum sunt mundi. Philosophi autem aiunt quod post Oceanum terra nulla sit, sed solo denso ere nubium contineatur 56 mare, sicut et terra subterius, ideo et Lucanus:

Cum mare conuoluit gentes, cum littora Thetys
Noluit ulla pati celo contenta tenere,
Tunc quoque tanta malis moles creuisset in astra,
Ni superum rector pressisset nubibus undas.



CAPUT XLI. Cur mare non crescat.

[1Kb] 1. Cur mare maius non fiat, ac tantis fluuiorum copiis nullatenus crescat, Clemens episcopus dicit,  eo quod naturaliter salsa aqua fluentum dulce in se receptum consumat, eo quod fit ut illud salsum maris elementum quantascunque recipit copias aquarum, nichilominus exhauriat. Adde etiam quod uenti rapiunt, et uapor calorque solis assumit. Denique uidemus lacus multasque lacunas paruo sub momenti spatio uentorum flatibus solisque ardore consumi. Salomon autem dicit: Ad locum unde exeunt, flumina reuertuntur .

2. Ex quo intelligitur mare ideo non crescere, quod etiam per quosdam occultos profundi meatus aque reuolute ad fontes suos refluant, et solito cursu per suos amnes recurrant. Mare autem propterea factum est, ut omnium cursus fluuiorum recipiat. Cuius cum sit altitudo diuersa, indiscreta tamen dorsi eius equalitas.  Unde equor appellatum creditur, quod superficies eius equalis sit; physici autem dicunt mare altius esse terris.



CAPUT XLII. Quare mare salsam habeat aquam.


[1Kb] 1. Rursus Ambrosius doctor docuit dicens: Mare idcirco dicunt 57 ueteres salsas, atque amaras habere aquas, pro eo quod ea que ex diuersis fluuiis in id influunt, solis ardore, ac uentorum flatibus absumantur, tantumque diurno uapore consumi, quantum per singulos dies ex omnibus amnium cursibus in ipsum inuehitur. Quod etiam solis ratione fieri perhibetur, qui quod purum, ac leue est ad se rapit, quod uero graue ac terrenum reliquit, quod etiam amarum et impotabile sit.



CAPUT XLIII. De Nilo.

[1Kb] 1. Aegyptus eris calorem semperque solem habet; nunquam imbres uel nubes recipit, cuius loca  Nilus fluuius estatis tempore inundat, quo pro pluuiis utuntur. Oritur enim fluuius idem inter Austrum et Ortum. Etesiarum autem flatus a Zephyri parte, id est, ab Occiduo flat, et habet certum tempus. Nascuntur enim mense Maio, quarum flatus initio languens est, sed per dies augescit.

2. Nam flant ab hora sexta in decimam. Harum igitur flatu resistente undis, oppositisque etiam ostiis eius, quibus in mare influit, arenarum cumulis, Nili fluctus intumescunt, ac retro reuerti coguntur. Sicque aque erumpentes propelluntur in Austrum. Quibus congestis, Nilus in Aegyptum erumpit. Quiescentibus quoque Etesiis, ruptisque arenarum cumulis, rursus in suum alueum redit fluuius.



CAPUT XLIu. De nominibus maris et fluminum.


[1Kb] 1. In Pratis Tranquillus sic asserit dicens: Externum  mare Oceanus est, internum, quod ex Oceano fluit, superum, et inferum, quibus 58 Italia alluitur. Ex his superum Adriaticum dicitur, et Tuscum inferum.

[1Kb] 2. Fretum angustum, quasi feruens mare, ut Siculum et Gaditanum. Aestuaria sunt omnia per que mare uicissim tum accedit, tum recedit. Altum, proprie mare profundum. uada, quibus in mari potest stari, que uirgilius breuia appellat, que eodem Greci brachya.

[2Kb] 3. Sinus maiores recessus maris dicuntur, ut Caspius, Arabicus, Indicus. Minores autem anguli, ut Pestanus, Amyclanus, et ceteri similes. Flustra motus maris sine tempestate fluctuantis. Neuius in Bello Punico sic ait: Onenarie onuste stabant in flustris, ac si diceret in salo.

 [1Kb] 4. Moles, que eminent, et procurrunt mari. De quibus Pacuuius: Omnes latebras sublata mole obtrusas. Sinus cecus fluctus tumens, necdum tamen canus. De quo Atta in Togatis sic ait: 59 Pro populo fluctus cecos faciunt per discordiam. Et Augustus, inquit, Nos uenimus Neapolim fluctu quidem ceco.

[1Kb] 5. Ditus, quidquid aqua alluit, Flumen omnis humor, qui uel modice fluit. Torrens fluuius, qui pluuia crescit, siccitate torrescit: de quo Pacuuius: Flammeo uapore torrens terre. Ostia exitus fluminum in mare. Tolle aquarum proiectus, quales sunt in Aniene flumine quam maxime precipites.



CAPUT XLu. De positione terre.

 [1Kb] 1. Qualiter terra super erem fundata libratis credatur stare ponderibus, sic dicit Ambrosius: »De  Terre autem qualitate, siue positione sufficiat secundum Scripturam Iob sciendum quia suspendit terram in nichilo.« Philosophi quoque similiter opinantur, ere denso terram sustineri, et quasi spongiam mole sua immobilem pendere, sicque, ut equali motu hinc atque inde, ueluti alarum suffulta remigiis, ex omni parte librata propendeat, nec in partem possint inclinari alteram.

2. uerumtamen, utrum, densitate eris sustineatur, an super aquam pendeat, quia scribitur qui fundauit terram super aquas ; uel quomodo er mollis tantam mollem possit sustentare terrenam; aut si super aquas est tam immane pondus, quomodo non demergatur; aut quomodo equitatis libram teneat ne in alteram partem propensa incumbat; hoc nulli  mortalium scire fas est, nec nobis discutere, aut perscrutari licet cuiquam tantam diuine artis excellentiam, dum constet eam lege maiestatis Dei aut super aquas, aut super nubes stabilem permanere. Quis enim, inquit, Salomon, sufficit narrare opera illius, aut quis inuestigabit magnalia eius? Ergo quod mortalium nature secretum est, diuine potentie relinquendum est.



60 CAPUT XLuI. De terremotu.

[1Kb] 1. Sapientes dicunt terram in modum spongie esse, conceptumque uentum rotari, et ire per cauernas. Cumque tantum ierit, quantum terra capere non possit, huc atque illuc uentus fremitum et murmura mittit. Dehinc querentis ui uiam euadendi, dum  sustinere eum terra non potuerit, aut tremit, aut dehiscit, ut uentum egerat. Inde autem fieri terremotum, dum uniuersa uentus inclusus concutit.

[1Kb] 2. Unde et Sallustius: uenti, inquit, per caua terre precipitati, rupti aliquot montes, tumulique sedere. Ergo, ut diximus, tremor terre, uel spiritu uenti per caua terre, uel ruina inferiorum, motuque unde existit. Sic enim et Lucanus ait:

   Terraque dehiscente
Insolitis . . . . . tremuerunt motibus Alpes.

3. Terremotum autem illic assidue fieri, ubi caua terrarum sunt, in quibus uenti ingrediuntur, et faciunt terremotum. Nam ubi arenosum est, aut solida est terra, non ibi fit terremotus. Terre autem motio pertinet ad iudicium, quando peccatores et terreni homines spiritu oris Dei concussi commouebuntur.  Item terre commotio hominum terrenorum est, ad fidem conuersio. Unde scriptum est: Pedes eius steterunt, et mota est terra, utique ad credendum.



CAPUT XLuII. De monte Aetna.


[1Kb] 1. De monte autem Etna Iustinus in libro Historiarum ita scribit, dicens: Sicilie tellus tenuis, ac fragilis, et cauernis quibusdam, 61 fistulisque ita penetrabilis, ut uentorum tota ferme flatibus pateat, necnon et ignibus generandis nutriendisque soli ipsius naturalis materia, quippe intrinsecus strata sulphure et bitumine traditur. Que res facit ut spiritu cum igne introrsus colluctante frequenter et compluribus locis nunc uapores, nunc fumum eructet.

2. Inde denique Aetne montis per tot secula durat incendium, et ubi acrior per spiramenta cauernarum uentus incubuit, arenarum moles egerunt. Accedunt et perpetua fomenta insularum Aeolidum, ueluti ipsis  undis alatur incendium, neque enim in tam angustis terminis aliter durare tot secula tantus ignis potuisset, nisi et humoris nutrimentis aleretur.

3. Hinc igitur fabule Scyllam et Charybdim peperere. Hinc latratus auditus, hinc monstra, hinc reddita simulacra, dum nauigantes, magnis uorticibus pelagi dissidentis, exterriti, latrare putant undas, quas sorbentis estus uorago collidit. Eadem causa etiam Aetne montis perpetuos ignes facit. Nam aquarum ille concursus raptum secum spiritum in imum fundum trahit, atque ibi suffocatum tandiu tenet, donec, per spiramenta terre diffusus, nutrimenta ignis incendat.

[1Kb] 4. Constat autem ad exemplum gehenne, cuius ignis perpetua incendia spirabunt ad puniendos peccatores, qui cruciabuntur in secula seculorum.  Nam sicut isti montes in tanta temporis diuturnitate usque nunc flammis estuantibus perseuerant, ita ut nunquam exstingui possint, sic ignis ille ad crucianda corpora damnatorum finem nunquam est habiturus.



CAPUT XLuIII. De partibus terre.

[1Kb] 1. Nunc terre positionem definiemus, et mare quibus locis interfusum 62 uideatur, ordine exponemus. Terra, ut testatur Hyginus, mundi media regione collocata, omnibus partibus celi equali dissidens interuallo centrum obtinet. Oceanus autem regione circumductionis sphere profusus, prope totius orbis alluit fines. Itaque et siderum signa occidentia in eum cadere existimantur.

[1Kb] 2. Regio autem terre diuiditur trifariam, e quibus  una pars Europa, altera Asia, tertia Africa uocatur. Europam igitur ab Africa diuidit mare ab extremis oceani finibus, et Herculi columnis. Asiam autem,  et Libyam cum Aegypto disterminat ostium Nili fluuii, quod Canopicum appellatur. Asiam ab Europa Tanais diuidit bifariam se coniiciens in paludem, que Meotis appellatur. Asia autem, ut ait beatissimus Augustinus, a meridie per orientem usque ad septentrionem peruenit. Europa uero a septentrione usque ad occidentem, atque inde Africa ab occidente usque ad meridiem.

 [1Kb] 3. Unde uidentur orbem dimidium due tenere, Europa, et Africa. Alium uero dimidium sola Asia. Sed ideo ille due partes facte sunt, quia inter utramque ab Oceano ingreditur, quidquid aquarum terras influit, et hoc mare Magnum nobis facit. Totius autem terre mensuram geometre centum octoginta milium stadiorum estimauerunt.





SANCTI ISIDORI HISPALENSIS EPISCOPI CHRONICON [* 1Kb] . 



Prefatio.

 63 [699Kb] 1. Breuem temporum seriem per generationes et regna primus ex nostris Iulius Africanus, sub imperatore Marco Aurelio Antonio, simplici historie stylo elicuit. Deinde Eusebius Cesariensis episcopus, 64 atque sancte memorie Hieronymus presbyter, chronicorum canonum multiplicem ediderunt historiam regnis simul et temporibus ordinatam.

[2Kb] 2. Post hos alii atque alii, inter quos precipue uictor Tunnensis Ecclesie episcopus, recensitis predictorum  historiis, gesta sequentium etatum usque ad consulatum Iustini Iunioris expleuit. Horum nos temporum summam, ab exordio mundi usque ad Augusti Heraclii et Sisebuti Gothorum regis principatum, quanta potuimus breuitate, notauimus, adiicientes e latere descendentem lineam temporum, cuius indicio summa preteriti seculi cognoscatur.



Prima etas seculi.


[1Kb] 1. Rerum omnium creaturas sex diebus Deus formauit. Primo die condidit lucem, secundo firmamentum celi, tertio speciem maris et terre, quarto sidera, quinto pisces et uolucres, sexto bestias 65 atque iumenta, nouissime ad similitudinem suam primum hominem Adam.

[2Kb] 2. [230 ab orb. c.] Adam, annorum CCXXX, genuit Seth, qui pro Abel natus est, interpretaturque resurrectio, quia in ipso resuscitatum est semen iustum, quod est filiorum Dei.

[435] Seth, annorum CCu, genuit Enos, qui primus cepit inuocare nomen Domini.

[625] Enos, annorum CXC, genuit Cainam, cuius nomen interpretatur natura Dei. Per idem tempus  Cain primus ante diluuium ciuitatem condidit, quam de sola multitudine sue posteritatis impleuit.

[2Kb] 3. [795] Cainam, annorum CLXX, genuit Malaleel, cuius nomen dicitur plantatio Dei.

 [960] Malaleel, annorum CLXu, genuit Iared, qui interpretatur descendens, siue roborans.

[1122] Iared, annorum CLXII, genuit Enoch, qui translatus est a Deo, qui etiam nonnulla scripsisse 66 fertur; sed ob antiquitatem, suspecte fidei a Patribus refutata sunt.

[2Kb] 4. [1287] Enoch, annorum CLXu, genuit Mathusalem, qui iuxta annorum seriem uixisse XIu annis post diluuium reperitur. Sed non reperitur in arca fuisse, propter quod eum nonnulli cum patre suo Enoch, qui translatus fuerat, aliquantulum fuisse, donec diluuium preteriret, falsa opinione existimant. Hac generatione concupierunt filii Dei filias hominum.

[1404] Mathusalem, annorum CLXuII, genuit Lamech.  Hac generatione gigantes nati sunt. Hac quoque etate Iubal ex genere Cain artem musicam reperit, cuius etiam frater Tubal Cain eris ferrique artium inuentor fuit.

 [1Kb] 5. [1642] Lamech, annorum CLXXXX, genuit Ne, qui diuino oraculo arcam edificare iubetur, anno etatis sue quingentesimo. His temporibus, ut refert Iosephus, scientes illi homines quod aut igne, aut aquis, perire poterant, in duabus columnis, ex latere et lapide factis, studia sua conscripserunt, ne deleretur memoria eorum que sapienter inuenerant. Quarum lapidea columna fertur diluuium euasisse, et hactenus in Syria permanere.

[105Kb] 6. [2242] Ne anno sexcentesimo factum legitur diluuium, cuius arcam Iosephus sedisse refert in montes Armenie, qui uocantur 67 Ararat. Fuerunt autem Ne filii tres, ex quibus septuaginta due gentes sunt orte, id est, quindecim de Iephet, triginta de Cham, uiginti septem de Sem.

 Finitur prima etas per annos IIMCCXLII.



Secunda etas seculi.

[2Kb] 7. [2244] Sem anno secundo post diluuium, cum centum esset annorum, genuit Arphaxad, a quo gens Chaldeorum exorta est. Iste 68 Sem fertur fuisse Melchisedech, qui primus post diluuium condidit urbem Salem, que nunc uocatur Ierusalem.

[2Kb] 8. [2379] Arphaxad, annorum CXXXu, genuit Sala, a quo antiqui Salamite, uel Medi.

[2509] Sala, annorum CXXX, genuit Heber, a quo Hebrei nuncupati sunt.

[3Kb] 9. [2643] Heber, annorum CXXXIu, genuit Phaleg, cuius tempore turris Babel edificata est, factaque linguarum diuisio. Huius turris altitudo quatuor millia dicitur tenere passuum, paulatim a latioribus  69 in angustias coarctata, ut pondus imminens facilius sustentaretur. Describunt ibi templa marmorea, lapidibus pretiosis, auroque distincta, et multa alia, que uidentur incredibilia. Hanc turrim Nembrot gigas construxit, qui post confusionem linguarum migrauit inde ad Persas, eosque ignem colere docuit.

[1Kb] 10. [2773] Phaleg, annorum CXXX, genuit Rehu. His temporibus primum templa constructa sunt, et quidam principes gentium, tanquam dii, adorari ceperunt.

[2905] Rehu, annorum CXXXII, genuit Seruch, sub quo Scytharum regnum exortum est, ubi primus regnauit Tanaus.

[3035] Seruch, annorum CXXX, genuit Nachor. Aegyptiorum regnum sumit principium, ubi primus  regnauit Zes.

[2Kb] 11. [3114] Nachor, annorum LXXIX, genuit Thare, sub quo regnum Assyriorum Sicyoniorumque exoritur. Sed primus in Assyriis regnauit 70 Belus,  quem quidam Saturnum existimant, primusque in Sicyoniis Aegialeus, a quo Aegialea nuncupata est, que hactenus Peloponnesus uocatur.

[1Kb] 12. [3184] Thare, annorum LXX, genuit Abraham. Per idem tempus Ninus rex Assyriorum regnauit, qui primus bella instituit, et armorum instrumenta inuenit. Hac etate magica ars in Perside a Zoroaste Bactrianorum rege reperta est. A Nino rege occiditur. Muri quoque. Babylonie a Semiramide regina Assyriorum edificantur.

A diluuio usque ad natiuitatem Abrahe, anni DCCCCXLII.

Finitur secunda etas per annos IIIMCLXXXIu.



Tertia etas.

[1Kb] 13. [3284] Abraham annorum C, genuit Isaac,  ex Sara libera. Nam primum ex ancilla Agar genuerat Ismel, a quo Ismelitarum gens qui postea Agareni, ad ultimum Saraceni sunt dicti.

[2Kb] 14. [3344] Isaac, annorum LX, genuit geminos, quorum primus Esau, a quo 71 Idumei, secundus  Iacob, qui cognominatus est Isrel, a quo et Isrelite sunt nuncupati. Hoc tempore regnum Grecorum inchoat, ubi primus regnauit Inachus.

[7Kb] 15. [3435] Iacob, annorum XCI, genuit Ioseph. His temporibus Serapis, Iouis filius, Aegyptiorum rex, moriens, in deos transfertur, et Memphis ciuitas in Aegypto conditur. Tunc apud lacum Tritonidem Minerua in specie uirginali apparuit, que plurimis claruisse ingeniis predicatur. Hec enim inuentrix fabrice fuisse dicitur, clypeum et arcum hec reperit, ordiri telam et colorare lanas hec docuit. Hac etiam etate Phoroneus rex Inachi filius claruit, qui primus in Grecia leges iudiciaque instituit.

[15Kb] 16. [3545] Ioseph uixit annos CX. Ex hoc tempore Grecia, Argo regnante, habere segetes cepit,  delatis aliunde seminibus.

[3689] Hebreorum seruitutis in Aegypto anni CXLIu post obitum Ioseph reperiuntur. His temporibus Prometheus fuisse scribitur, quem fingunt fabule de luto formasse homines. Tunc etiam  frater eius Atlas astrologiam reperit, motumque celi et rationem primus considerauit. Tunc fuit et Mercurius, nepos Atlantis, multarum artium peritus. 72 Et ob hoc post mortem in deos translatus. Hac etiam etate primus Proclytus quadrigam iunxit, eodemque tempore Cecrops Athenas condidit, et ex nomine Minerue Atticos Athenienses uocauit. Iste etiam bouem immolans primus in sacrificio gentili ritu Iouem adorari precepit. Hoc tempore in Grecia Corinthus condita, ibique picture ars a Cleanthe reperta est. Tunc primi Curetes et Corybantes modulatam in armis saltationem et consonam inuenerunt. Tunc etiam fuisse scribitur in Thessalia sub Deucalione factum diluuium et Phethontis fabulosum incendium.

 [1Kb] 17. [3729] Moyses annos XL in eremo rexit populum de seruitute Aegyptia liberatum. Hoc tempore Iudei per Moysem simul cum lege et litteras habere ceperunt. Tunc templum Delphis constituitur; uitis in Grecia inuenitur.

 73 [1Kb] 18. [3756] Iosue, successor Moysi, regit populum annos XXuII. His temporibus primus Erichthonius, Atheniensium princeps, in Grecia quadrigam iunxit.

[15Kb] 19. [3796] Othoniel, annos XL. Cadmus regnat Thebis, qui primus Grecas litteras inuenit. Per idem tempus Linum et Amphion primi tunc apud Grecos in musica arte claruerunt: Ideique Dactyli ferrum metalium in Grecia eodem tempore inuenerunt.

[1Kb] 20. [3876] Aod, annos LXXX. His temporibus fabule ficte sunt: de Triptolemo, quod, iubente Cerere, serpentium pinnis gestatus, indigentibus frumenta uolando distribuerit; de Hippocentauris, quod equorum hominumque fuerint natura permisti;  de Cerbero tricipite inferorum cane; de Phryxo et Helle eius sorore, quod ariete uecti per mare tranauerint; de Gorgone meretrice, quod crinita serpentibus fuerit, et aspicentes se conuertebat in lapides; de Bellerophonte, quod equo pennis uolante sit uictus; de Amphione, quod cithare cantu, lapides et saxa commouerit.

74 [1Kb] 21. [3916] Debbora, annos XL. Per idem tempus Apollo citharam condidit, et medicine artem  inuenit. Fabula quoque tunc ficta de fabro Dedalo, et de Icaro eius filio, quod aptatis sibi pennis uolauerint. Hac etate primus regnat Latinis Picus, qui fertur fuisse Saturni filius.

[1Kb] 22. [3956] Gedeon, annos XL. Hac etate urbs Tyria construitur. Alter quoque Mercurius lyram reperit, et Orpheo tradidit. Hoc tempore Philemon primus apud Pythium chorum instituit. Tunc etiam dicitur fuisse magister Herculis Thrax Linus, in arte musica clarus, Argonautarum quoque nauigatio tunc scribitur.

23. [3959] Abimelech, annos III. Iste septuaginta fratres suos interfecit. Hercules Ilium uastauit, et in Libya Antheum palestrice artis inuentorem interemit.

[1Kb] 24. [3982] Thola, annos XXIII. Huius temporibus in Troia, post Laomedonta, regnauit Priamus. Tunc fabula  ficta est de Minautoro bestia labyrintho inclusa.

[1Kb] 25. [4004] Iair, annos XXII. Per idem tempus Hercules agonem olympicum 75 instituit. Carmentis nympha Latinas litteras reperit.

[1Kb] 26. [4010] Iephte, annos uI. Huius tempore Hercules, quinquagesimum secundum annum agens, ob morbi dolorem sese flammis iniecit. Per idem tempus Alexander Helenam rapuit, Troianumque bellum decennale surrexit.

 [4017] Abesan, annos uII. Amazones primum arma sumpserunt.

[4025] Abdon, annos uIII. Huius anno tertio Troia capta est, et Aeneas Italiam uenit.

[1Kb] 27. [4045] Sampson, annos XX. Ascanius Aenee filius Albam condidit. Ulyssis quoque fabule, siue Syrenarum, eodem tempore ficte sunt.

[2Kb] 28. [4085] Heli sacerdos annos XL. Arca Testamenti ab alienigenis capitur. Regnum Sicyoniorum finitur.

[4125] Samuel et Saul, annos XL. Lacedemoniorum regnum exoritur. Atque in Grecia Homerus primus peta 76 fuisse putatur. A promissione Abrahe usque ad Dauid anni DCCCCXL.

Finitur tertia etas per annos IIIIMCXXu.



Quarta etas seculi.


[1Kb] 29. [4165] Dauid regnat annos XL. Codrus, Atheniensium rex, sponte se pro salute patrie hostibus offerens  interimitur. Et Carthago a Didone edificatur, prophetantibus in Iudea Gath, Nathan et Asapaht.

[1Kb] 30. [4205] Salomon regnat annos XL. Iste quarto regni sui anno templum Ierosolymis edificauit, consummauitque anno octauo.

[1Kb] 31. [4222] Roboam regnat annos XuII. Regnum Isrel a Iuda diuiditur, sub quo decem tribus a duabus separate sunt, et reges in Samaria habere ceperunt. Hac etate Samos conditur, et sibylla Erythrea illustris habetur.

[3Kb] 32. [4225] Abia regnat annos III. Sub quo Hebreorum pontifex maximus Abimelech insignis est habitus.

[4266] Asa regnat annos XLI 77 Prophetabant in Iudea Achias, Amos, Iehu, Iel, et Azarias,

[4291] Iosaphat regnat annos XXu. Prophetabant  Elias, et Eliseus, et Abdias, Azarias, et Micheas.

[4299] Ioram regnat annos uIII. Prophetabant Elias, et Eliseus, et Abdias.

 [4300] Ochozias regnat annum I. Elias rapitur, cuius septem insignia miracula numerantur.

[2Kb] 33. [4307] Athalia regnat annos uII. Ionadab, filius Rechab, sacerdos clarus habetur, etc. Ioiada pontifex, qui solus, post Moysen, uixisse annos centum triginta perhibetur.

[4347] Ioas regnat annos XL. Zacarias 78 propheta interficitur. Eliseus moritur, cuius uirtutes quatuordecim predicantur. Lycurgusque legislator apud Greciam insignis habetur.

[4376] Amasias regnat annos XXIX. Carthaginem hoc tempore quidam asserunt conditam, alii uero superius.

[177Kb] 34. [4428] Azarias annos LII. Olympias primum Grecis instituitur. Agnus in Grecia loquitur.  Sardanapalus rex sponte incendio concrematur. Assyriorumque regnum in Medos transfertur. Tunc Hesiodus peta claruit. Atque Phidon Argiuus mensuras et pondera reperit. Osee, Amos, Isaias, et Iona, in Iudea hac etate prophetantibus.

[1Kb] 35. [4444] Ioathan regnat annos XuI. Remus Romutusque  nascuntur, prophetantibus in Iudea Osee, Iel, Isaia, et Michea.

[4460] Achaz regnat annos XuI. Cuius temporibus Romulus Romam condidit. Et 79 Sennacherib Assyriorum rex, decem tribus ex Samaria in Medos transtulit, atque in Iudeam Samaritas accolas misit.

[1Kb] 36. [4489] Ezechias regnat annos XXIX. Sub quo prophetabant Isaias et Osee. Hoc tempore Romulus primus milites ex populo sumpsit, centumque à populo nobilissimos uiros elegit, qui ob etatem senatores, ob curam ac sollicitudinem reipublice patres uocati sunt.

[1Kb] 37. [4549] Manasses regnat annos Lu. Per idem tempus Romanis prefuit Numa Pompilius, qui primus apud Romanos pontifices et uirgines uestales  instituit, falsorumque deorum numerositate ciuitatem impleuit. Duos menses in annum Romanis ad decem menses adiecit; Ianuarium diis superis, Februarium diis inferis dedicauit. Tunc quoque sibylla Samia claruit.

 [1Kb] 38. [4556] Ammon regnat annos XII. Huius temporibus Tullus Hostilius, Romanorum rex, prior in republica censum egit; quod adhuc per orbem terrarum incognitum erat, primusque purpura et fascibus usus est.

[1Kb] 39. [4588] Iosias regnat annos XXXII. Thales Milesius philosophus physicus claruit, qui, defectibus solis acutissima perscrutatione comprehensis, astrologie numerum primus inuestigauit, prophetantibus in Iudea Ieremia, Olda et Sophonia.

80 [1Kb] 40. [4599] Ioachim regnat annos XI. Huius tertio anno Nabuchodonosor Iudeam captam tributariam fecit. Tunc Daniel, Ananias, Azarias et Misel in Babylone claruerunt.

[4610] Sedechias regnat annos XI. Hunc rex Babylonis,  secundo ueniens ad Ierusalem, cum populo captiuum duxit, templo incenso, anno edificationis sue CCCCLIu. Per idem tempus Sappho mulier in Grecia diuerso pemate claruit. Solon leges Atheniensibus dedit.

41. A Dauid usque ad transmigrationem Babylonis anni CCCCLXXXu.

Finitur quarta etas, per annos quatermille sexcentos, et decem.



Quinta etas seculi.

[1Kb] 42. [4680] Hebreorum captiuitas, annorum LXX,  in quibus ignis ab altari Dei sublatus, et absconditus in puteo, post septuagesimum regressionis sue annum, assumitur inuentus uiuus. Per idem captiuitatis tempus, Iudith historia conscribitur. Pythagoras quoque philosophus et arithmetice artis inuentor; et Pherecydes, historiarum primus scriptor; atque Xenophanes, tragediarum inuentor, insignes habentur.

[2Kb] 43. [4714] Darius regnat annis XXXIu. Huius secundo anno Iudeorum 81 est resoluta captiuitas; a quo tempore in Ierusalem non reges, sed principes fuerunt, usque ad Aristobulum. Tunc Romani, pulsis regibus, consules habere ceperunt.

[1Kb] 44. [4734] Xerxes regnat annis XX. Aeschylus, Pindarus, Sophocles et Euripides, tragediarum scriptores, celebrantur insignes. Herodotus quoque  historiarum scriptor, et Zeuxis agnoscitur pictor.

[1Kb] 45. [4774] Artaxerxes, qui et Longimanus, regnat annis XL. Eo regnante, Esdras sacerdos incensam a gentibus legem renouauit, et Nehemias Ierosolymorum muros restituit. Aristarchus etiam, et Aristophanes, atque Sophocles, tragediarum scriptores habiti sunt. Hippocrates quoque medicus, ac Socrates philosophus, et Democritus claruerunt.

[1Kb] 46. [4793] Darius, qui et Nothus, regnat annis XIX. Hec etas habuit philosophum Platonem, et Gorgiam primum rhetorem.

 [1Kb] 47. [4833] Artaxerxes regnat annis XL. Huius tempore Esther historia docetur esse expleta. Plato quoque et Xenophon Socratici insignes habentur.

[1Kb] 48. [4859] Artaxerxes, qui et Ochus, regnat annis XXuI. Demosthenes 82 orator primus agnoscitur, et Aristoteles dialecticus primus predicatur. Plato moritur

[1Kb] 49. [4863] Arses, Ochi filius, regnat annis Iu. Xenocrates philosophus illustris habetur.

[1Kb] 50. [4869] Darius regnat annis uI. Alexander, Illyricos et Thraces superans, dehinc Hierosolymam capit, atque templum ingressus, Deo hostias immolat. Hucusque Persarum regnum stetit. Dehinc reges Grecorum incipiunt.

[2Kb] 51. [4874] Alexander Macedo regnat annis u.  Huius enim quinque anni postremi in ordine temporum numerantur quibus monarchiam Asie, destructo Persarum regno, obtinuit. Nam septem eius priores in Persarum regibus supputantur. Dehinc Alexandrie reges incipiunt.

[6Kb] 52. [4914] Ptolemeus, Lagi filius, regnat annis XI. Hic, Iudeam capiens, plurimos Hebreorum in Aegyptum transtulit. Hoc tempore Zeno Stoicus, et Menander comicus, et Theophrastus philosophus claruerunt. Per idem tempus Machabeorum liber inchoatur primus.

[1Kb] 53. [4952] Ptolemeus Philadelphus regnat annis XXXuIII. Hic Iudeos 83 qui in Aegypto erant absoluit,  et uasa sancta Eleazaro pontifici restituens, septuaginta Interpretes petiit, ac diuinas Scripturas in Grecum eloquium transtulit. Per idem tempus Aratus astrologus agnoscitur, atque argentei nummi Rome primum cuduntur.

[1Kb] 54. [4978] Ptolemeus Euergetes regnat annis XXuI. Sub quo iehsu, filius Sirach, Sapientie librum composuit.

[1Kb] 55. [4995] Ptolemeus Philopator regnat annis XXuII. Ab isto Iudei prelio uicti, LX millia armatorum corruerunt. Per idem tempus Siciliam Marcellus consul obtinuit.

[2Kb] 56. [5019] Ptolemeus Epiphanes regnat annis XXIu. Huius tempore gesta sunt que secundi libri Machabeorum historia continet. Hac etate Romani uictos  Grecos liberos esse iusserunt, dicentes: Impium est seruos esse apud quos philosophia primum orta est, magistra morum, inuentrix liberalium disciplinarum. Per idem tempus Ennius, primus peta Latinus insignis Rome celebratur.

[1Kb] 57. [5654] Ptolemeus Philometor regnat annis XXXu. Hunc Antiochus prelio superauit, et Iudeos uaria calamitate oppressit. Per idem tempus Scipio Africam uicit. Terentius comicus claruit.

[1Kb] 58. [5083] Ptolemeus Euergetes regnat annis XXIX. Hoc tempore, consule Bruto, Hispania a Romanis obtenta.

84 [1Kb] 59. [5100] Ptolemeus Soter regnat annis XuII.  uarro, Ciceroque nascuntur. Thraces Romanis subiiciuntur.

[1Kb] 60. [5110] Ptolemeus Alexander regnat annis X. Syria per Gabinium ducem in Romanorum dominium transiit. Peta quoque Lucretius nascitur, qui postea se furore amatorio interfecit.

[1Kb] 61. [5118] Ptolemeus, Cleopatre filius, regnat annis uIII. Per idem tempus Plotius Gallus Rome Latinam rhetoricam docuit primus. Tunc quoque Sallustius historiographus nascitur.

[1Kb] 62. [5148] Ptolemeus Dionysius regnat annis XXX. Pompeius, Hierosolyma capta, Iudeos Romanis tributarios fecit. Per idem tempus Cato philosophus claruit: uirgilius nascitur Mantue, Horatius uenusii. Tunc etiam Apollodorus, preceptor Augusti,  clarus habetur, et Cicero laude oratoria celebratur.

[2Kb] 63. [5150]. Cleopatra regnat annis II. Hec Ptolemei regis Aegyptiorum fuit filia, et fratris Ptolemei soror et coniux effecta. Quem dum fraudare regno uoluisset tempore belli ciuilis, in Alexandria occurrit Cesari urbem obsidenti, et per speciem atque stuprum regnum sibi et necem Ptolemeo apud Iulium impetrauit. Atque Alexandrie regnum, tertio anno regni  Cleopatre, per Iulium Cesarem in ditionem Romanorum transit.

85 [1Kb] 64. [5155] Caius Iulius Cesar regnat annis u. Hic antea consul creatus Gallias obtinuit; de Britannia triumphauit: postremum ciuili bello aduersus Pompeium adhibito, monarchiam totius imperii obtinuit. Ex cuius nomine sequentes imperatores Cesares uocati sunt.

65. A transmigratione Babylonis usque ad natiuitatem Domini nostri Iesu Christi, anni DLXXXuII.

Finitur quinta etas per annos quinquies mille centum quinquaginta quinque.



Sexta etas seculi.

[15Kb] 66. [5211] Octauius Augustus regnat annis LuI. Iste in imperio, post Siculum bellum, triumphos tres  egit: Dalmaticum, Asiaticum, postremo 86 Alexandrinum aduersus Antonium, inde Hispanum: deinde, terra marique pace toto orbe parta, Iani portas clausit. Sub cuius imperio septuaginta hebdomade in Daniele scripte complentur, et cessante regno et sacerdotio Iudeorum, Dominus iehsu Christus in Bethleem Iude ex uirgine nascitur, anno regni eius XLII.

 87 [2Kb] 67. [5234] Tiberius, filius Augusti, regnat annis XXII. Iste, dum per cupiditatem reges ad se uenientes non remitteret, multe gentes a Romano imperio recesserunt. Huius decimo octauo regni anno Dominus crucifixus est, annis peractis a principio mundi quinquies mille ducenti uiginti nouem.

[2Kb] 68. [5238] Caius Caligula regnat annis Iu. Hic auaritia, crudelitate et luxuria seuus fuit, atque in deos se transferens, in templo Ierosolymorum statuam Iouis Olympii sub nomine suo poni iussit. Per idem tempus Mattheus apostolus Euangelium primus in Iudea scripsit.

[1Kb] 69. [5252] Claudius regnat annis XIu. Eo regnante,  Petrus apostolus 88 contra Simonem Magum Romam pergit. Marcus quoque euangelista Alexandrie Christum predicans, Euangelium scripsit.

[2Kb] 70. [5266] Nero regnat annis XIu. Hic iniurie, crudelitati et luxurie deditus, retibus aureis piscabatur. Matrem et sororem prostituit et interfecit; senatum multum exstinxit; multas reipublice prouincias et urbes amisit; urbem quoque Romam incendit, ut Troiani excidii imaginem spectaret. Huius temporibus Simon Magus, cum altercationem proposuisset cum Petro et Paulo apostolis, dicens se quamdam uirtutem esse Dei magnam, medio die, dum ad patrem uolare promittit in celum, a demonibus, a quibus in  ere ferebatur, adiurante eos Petro, per Deum, Paulo uero orante, dimissus crepuit. Ob cuius necem a Nerone Petrus crucifigitur, Paulus gladio ceditur. Hac tempestate Persius peta moritur. Lucanus quoque ac Seneca precepto Neronis interficiuntur.

[2Kb] 71. [5276] uespasianus regnat annis X. Iste in disciplina militari strenuus 89 multas prouincias, quas Nero amiserat, bellando Reipublice restituit. Immemor offensarum fuit, conuicia in se dicta leuiter tulit. Huius secundo anno Titus Ierosolymam cepit atque subuertit, ubi undecies centena millia Iudeorum fame et gladio perierunt. Sed et preter hos quoque centum millia publice uenundata.

[2Kb] 72. [5278] Titus regnat annis XI. Iste in utraque, lingua tanto facundissimus exstitit, ut causas  Latine ageret, pemata et tragedias Grece componeret; tanto autem bellicosissimus fuit, ut in oppugnatione Ierosolymorum, sub patre militans, duodecim propugnatores duodecim sagittarum confoderet ictibus. Porro in imperio tante bonitatis fuit,  ut nullum omnino puniret, sed conuictos aduersus se coniurationis dimitteret, atque in eadem familiaritate qua antea habuerat retineret. Huius etiam inter omnia fuit illud celebre dictum: perdidisse diem quo nichil boni fecerat.

90 [27Kb] 73. [5294] Domitianus, frater Titi, regnat annis XuI. Hic post Neronem secundus, superbia exsecrabilis, Deum se appellari iussit, Christianos persequi paganis instituit. Sub quo apostolus Ioannes in Pathmos insulam relegatus, Apocalypsin scripsit. Iste multos senatorum in exsilium misit ac peremit; cunctos quoque qui de genere Dauid erant interfici iussit, ut nullus Iudeorum ex regali superesset origine.

[1Kb] 74. [5295] Nerua regnat anno I. uir imperio moderatus,  equalem se et communem omnibus prebuit. Huius tempore Ioannes apostolus ab exsilio Ephesum rediit, atque efflagitatus ab Asie episcopis, Euangelium nouissimus edidit.

[4Kb] 75. [5314] Traianus regnat annis XIX. Iste mirabili  uirtute Romanum imperium usque in Orientem longe lateque produxit. Babyloniam et Arabiam cepit, et usque ad Indie fines, post Alexandrum, accessit, 91 liberalis cunctis, atque tranquillus. Cuius inter alia dicta, illud fertur egregium, ut dum interrogaretur quod nimium circa omnes communis esset, respondit talem se imperatorem esse priuatis qualem sibi imperatorem priuatus optasset. Simon Cleophas, Ierosolymorum episcopus, huius tempore crucifigitur, et requiescit Ioannes apostolus.

[2Kb] 76. [5335] Adrianus regnat annis XXI. Iste Traiani glorie inuidens, prouincias Orientis Persis reddidit, et Euphratem fluuium finem imperii Romani posuit. Idem quoque Iudeos secundo effectos rebelles 92 subiugat, urbemque Ierosolymam restaurat,  eamque ex suo nomine Aeliam uocat. Per idem tempus Aquila Ponticus, interpres secundus post Septuaginta oritur; et Basilides Heresiarcha agnoscitur.

[1Kb] 77. [5357] Antoninus Pius regnat annis XXII.  Iste propter clementiam tale cognomentum accepit, quia in omni regno Romano, cautionibus incensis, cunctorum debita relaxauit: unde et pater patrie appellatus est. Iste primus imperium Romani orbis, cum Antonino Iuniore, equata potestate, diuisit. Eo regnante, ualentinus et Marcion heresiarche produntur, atque Galenus medicus, Pergamo genitus, Rome clarus habetur.

[1Kb] 78. [5375] Antoninus Minor regnat annis XuIII. Hic ad Parthos profectus Seleuciam, Assyrie urbem, cum quadringentis millibus hominum cepit; de Parthis et Persis triumphauit. Eo regnante Montanus Cataphrygarum auctor, et Tatianus, a quo heresis Encratitarum, exorti sunt.

 [1Kb] 79. [5388] Commodus regnat annis XIII. Iste luxurie multe fuit. Sub hoc Theodotion Ephesius, interpres tertius, apparuit; atque Ireneus episcopus Lugdunensis doctrina habetur insignis.

 [1Kb] 80. [5389] Aelius Pertinax regnat anno I. Hic, supplicante senatu, 93 ut uxorem Augustam, et filium Cesarem faceret, renuens, ait sufficere sibi debere quod ipse imperaret inuitus.

[1Kb] 81. [5407] Seuerus Pertinax regnat annis XuIII. Iste multa bella feliciter gessit: Parthos uicit, Arabiam obtinuit, Britanniam bellando recepit, litterarum et philosophie scientiam habuit. Huius tempore Symmachus, interpres quartus, agnoscitur; Narcissus Hierosolymorum episcopus uirtutibus plurimis celebratur: Tertullianus Afer in Ecclesia illustris habetur; Origenes Alexandrie studiis eruditur.

[1Kb] 82. [5414] Antoninus Caracalla, Seueri filius, regnat annis uII. Hic impatiens libidinis fuit: nouercam suam uxorem duxit. Nihil memorabile gessit. Huius tempore in Ierico quinta editio diuinarum Scripturarum  inuenta est, cuius auctor non apparet.

[1Kb] 83. [5415] Macrinus regnat anno I. Hic cum filio regnans nichil memorabile temporis breuitate gesserunt. Nam post annum unum, seditione militari pariter interfecti sunt.

94 [1Kb] 84. [5419] Aurelius Antoninus regnat annis Iu.  Hic dum obscenissime uiueret, et ipse tumultu militari interemptus est. Cuius temporibus sexta editio inuenta est Nicopoli; Sabellius heresiarcha oritur.

[1Kb] 85. [5432] Alexander regnat annis XIII. Hic Persas gloriosissime uicit; ciuibus fauorabilis fuit. Huius temporibus Origenes Alexandrie claruit, et Rome Ulpianus insignis iurisperitus.

[18Kb] 86. [5435] Maximinus regnat annis III. Iste primus ex militari corpore, absque decreto senatus, imperator efficitur, et Christianos persequitur.

[2Kb] 87. [5441] Gordianus regnat annis uI. Hic rebellantes Parthos et Persas afflixit. Rediens uictor de Persis fraude suorum interiit. Huius temporibus Zephyrinus, testimonio Spiritus sancti in specie columbe super caput eius descendentis, Rome episcopus ordinatur.

 [1Kb] 88. [5448] Philippus regnat annis uII. Iste primus inter imperatores 95 credidit Christo. Huius etiam primo anno millesimus annus Romane urbis fuisse docetur expletus.

[1Kb] 89. [5449] Decius regnat anno I. Huius temporibus sanctus Antonius monachus in Aegypto docetur  exortus, a quo primum monasteria condita sunt.

[1Kb] 90. [5451] Gallus, et uolusianus eius filius, regnant annis II. Nouatus, Cypriani Episcopi presbytes, Romam ueniens, Nouatianam heresin condidit.

91. [5466] ualerianus cum Gallieno regnant annis Xu. Cyprianus primum rhetor, deinde episcopus, martyrio coronatur. Gothi quoque Greciam, Macedoniam, Asiam Pontumque depopulantur. ualerianus Christianis persecutionem mouens, a rege Persarum Sapore captus, ibi in dedecore uite consenuit.

[1Kb] 92. [5468] Claudius regnat annis II. Iste Gothos, Ilyricum Macedoniamque uastantes superat. Paulus Samosatenus heresiarcha agnoscitur.

[1Kb] 93. [5474] Aurelianus regnat annis uI. Iste Romanorum imperium bellando pene ad fines priores  perduxit; qui, persecutionem aduersus Christianos efficiens, fulmine corripitur et sine mora occiditur.

96 [1Kb] 94. [5475] Tacitus regnat anno I. Huius uite breuitas gestorum nichil dignum historia prenotat.

[1Kb] 95. [5481] Probus regnat annis uI. Iste militia strenuus, et ciuilitate preclarus, Gallias a barbaris occupatas bellando Romanis restituit. Huius tempore Manicheorum heresis orta est.

[1Kb] 96. [5483] Carus cum filiis Carino et Numeriano  regnat annis II. Carus, postquam de Persis triumphauit, uictor circa Tigridem castra ponens, ictu fulminis concidit.

[1Kb] 97. [5503] Diocletianus et Maximianus regnauerunt annis XX. Diocletianus, diuinis libris adustis, Christianos toto orbe persequitur. Iste primus gemmas uestibus calceamentisque inseri iussit, dum sola purpura retro principes uterentur. Hi autem Imperatores uaria bella gesserunt, Persis uictis, recepta Mesopotamia. Qui postea, pariter fastigio imperii relicto, priuati uixerunt.

[1Kb] 98. [5505] Galerius regnat annis II. Huius imperii breuitas nichil dignum historia contulit.

[3Kb] 99. [5535] Constantinus regnat annis XXX. Hic Persis bellum parauit; ad cuius aduentum adeo trepidauerunt,  ut supplices occurrerent promittentes imperata perficere. Christianus quoque effectus, licentiam dedit Christianis libere congregari, et in honorem Christi 97 basilicas construi. His temporibus heresis Ariana exoritur. Niceum quoque concilium a Constantino ad condemnationem Arii congregatur. Tunc et Donatistarum schisma oboritur. Per idem tempus crux Christi ab Helena, Constantini matre, Hierosolymis reperta est. Constantinus autem, in  extremo uite sue ab Eusebio Nicomediensi episcopo baptizatus, in Arianum dogma conuertitur: heu, proh dolor! bono usus principio, et fine malo.

[2Kb] 100. [5559] Constantius et Constans regnauerunt annis XXIu. Constantius crudelitate morum terribilis, a Persis multa perpessus est. Deinde Arianus effectus catholicos toto orbe persequitur. Cuius etiam fauore Arius fretus, dum Constantinopolin ad ecclesiam pergeret, aduersus nostros de fide dimicaturus, diuertens per forum Constantini ad necessariam causam, uiscera eius repente simul cum uita effusa sunt. Per idem tempus Athanasius et Hilarius doctrina et confessione fidei celebrantur. Heresis Anthropomorphitarum 98 in Syria, et Macedonia, et Constantinopoli nascitur. Donatus artis grammatice  scriptor, ac preceptor Hieronymi, Rome illustris habetur. Antonius monachus moritur. Ossa Andree et Luce apostolorum Constantinopolim transferuntur.

[2Kb] 101. [5561] Iulianus regnat annis II. Hic ex clerico imperator ac paganus effectus, ad idolorum cultum conuertitur, ac Christianis martyria intulit. Liberales litteras Christianos docere uel discere uetuit. Qui etiam, dum in odium Christi templum Ierosolymis Iudeos reparare permisisset, atque ex omnibus prouinciis Iudei collecti noua templi fundamenta iacerent, subito nocte oborto terre motu, saxa ab imo fundamentorum excussa, longe lateque sparsa sunt. Igneus quoque globus ab interiori ede templi egressus,  plurimos eorum suo prostrauit incendio. Quo terrore reliqui pauefacti, Christum confitebantur inuiti. Et, ne hoc casu crederent factum, sequenti nocte in uestimentis cunctorum crucis apparuit signum. Iulianus autem contra Persas procedens, facta congressione, iaculo suscepto, interiit.

[1Kb] 102. [5562] Iouianus regnat anno I. Qui, dum se ab exercitu imperatorem legi conspiceret, seque Christianum affirmans, paganis preesse non posse adsereret: Et nos, inquit omnis exercitus, qui per Iulianum nomen Christi abiecimus, tecum Christiani esse uolumus. Quibus ille auditis, imperii sceptra suscepit, firmataque pace 99 cum Persis, rediit; qui, lege protinus data, Christianis priuilegia reddidit, ac templa idolorum claudi precepit.

[52Kb] 103. [5576] ualentinianus et ualens frater eius  regnant annis XIu. Gothi apud Istrum bifarie, in duobus Fridigerno et Athalarico diuisi sunt regibus. Sed Fridigernus Athalaricum ualentis, Ariani imperatoris, auxilio superans, suadente eodem, in huius beneficii gratiam, ex catholico Arianus cum omni gente Gothorum effectus, errorem secutus est ipsius. Tunc quoque Gilfulas, Gothorum episcopus, ad instar Grecarum litterarum, Gothis tunc reperit litteras, et utrumque testamentum linguam in propriam transtulit. Photinus quoque, et Eunomius, atque Apollinaris heresiarche eodem tempore agnoscuntur.

 [1Kb] 104. [5582] Gratianus cum fratre ualentiniano regnat annis uI. Ambrosius, Mediolanensis episcopus, in catholicorum dogmate claruit. Priscillianus heresim infandam nominis sui in Hispaniam inuexit. Martinus, episcopus Turinorum Gallie ciuitatis, multis miraculorum signis effulsit.

100 [1Kb] 105. [5590] ualentinianus cum Theodosio regnat annis uIII. Synodus Constantinopoli. CL sanctorum Patrum colligitur a Theodosio, in qua omnes hereses condemnantur. Hieronymus presbyter in Bethleem toto mundo clarus habetur. Priscillianus, accusante Itacio, a Maximo tyranno gladio ceditur. Per idem tempus caput Ioannis Baptiste Constantinopolim est perductum, et in septimo milliario ciuitatis humatum. Gentium quoque templa per totum orbem, iubente  Theodosio, eodem tempore subuertuntur. Nam adhuc intemerata manebant.

[1Kb] 106. [5593] Theodosius, cum Arcadio et Honorio regnat annis III. Per idem tempus Ioannes anachoreta uirtutum miraculis habetur insignis; qui etiam Theodosio consulente, de Eugenio tyranno uictoriam illi predixit.

[1Kb] 107. [5606] Arcadius cum fratre Honorio regnat annis XIII. Huius temporibus Augustinus episcopus doctrine scientia insignis habetur. Ioannes quoque Constantinopolitanus, et Theophilus Alexandrinus, illustres episcopi predicantur. Per idem tempus Donatus, Epiri episcopus, uirtutibus insignis est habitus. Qui draconem ingentem, expuens in ore eius, peremit, quem octo iuga boum ad locum incendii uix  trahere potuerunt, ne erem putredo eius corrumperet. Per idem tempus corpora sanctorum Habacuc et  Michee prophetarum diuina reuelatione produntur. Gothi Italiam depredantur. uandali atque Alani Gallias aggrediuntur.

101 [1Kb] 108. [5621] Honorius, cum Theodosio minore, fratris filio, regnat annis Xu. His imperantibus, Gothi Romam capiunt, uandali quoque et Alani, et Sueui, Hispanias occupant. Hac tempestate Pelagius aduersus Christi gratiam erroris sui dogmata predicat; ad cuius damnationem concilium, apud Carthaginem, CCXIu episcoporum congregatur. Hoc tempore Cyrillus, Alexandrie episcopus, insignis est habitus.

[1Kb] 109. [5648] Theodosius Minor, Arcadii filius, regnat annis XXuII. uandali ab Hispania ad Africam transeunt. Ibi catholicam fidem Ariana impietate subuertunt. Per idem tempus Nestorius, Constantinopolitanus  episcopus, sue perfidie molitur errorem; aduersus quem Ephesina synodus congregata, eius impium dogma condemnat. Hoc etiam tempore diabolus in specie Moysi Iudeis in Creta apparens, dum eos per mare pede sicco ad terram repromissionis promittit perducere, plurimis necatis, reliqui, qui saluati sunt, confestim ad Christi gratiam conuertuntur.

[1Kb] 110. [5654] Martianus regnat annis uI. Cuius initio Chalcedonense concilium geritur, ubi Eutyches cum Dioscoro Alexandrino episcopo condemnantur. Huius autem sexto imperii anno, Theodoricus rex Gothorum, cum ingenti exercitu Hispaniam ingreditur.

[1Kb] 111. [5670] Leo Maior cum Leone Minore regnat annis XuI Alexandria, et Aegyptus synodum Chalcedonensem  detrectans, errore Dioscori heretici languens, immundo repleta spiritu, canina rabie latrat.  Per idem tempus apparuit heresis Acephalorum Chalcedonense 102 concilium impugnantium, qui ideo Acephali, id est, sine capite nominantur, quia, quis primus eam heresin introduxerit non inuenitur, cuius heresis peste plurimi hactenus orientalium languent.

[29Kb] 112. [5687] Zenon regnat annis XuII. Ab isto Acephalorum heresis defenditur, et decreta Chalcedonensis concilii abdicantur. Iste Zenon Leonem Augustum filium suum interficere querens, pro eo mater eius alium figura similem obtulit, ipsumque Leonem occulte clericum fecit, qui in clericatu usque ad Iustiniani tempora uixit. Per idem tempus corpus Barnabe apostoli et Euangelium Matthei eius stylo scriptum, ipso reuelante, repertum est.

 [2Kb] 113. [5714] Anastasius regnat annis XXuII. Iste, Acephalorum errorem uindicans, episcopos Chalcedonensis synodi defensores exsilio damnat, Euangelia quoque, tanquam ab idiotis euangelistis composita, reprehendit atque emendat. Eo tempore Fulgentius episcopus in confessione Dei et scientia claruit. Trasemundus, uandalorum rex, in Africa catholicas Ecclesias claudit, et CXX episcopos in Sardiniam mittit, contra Catholicos seuit. Per idem tempus apud Carthaginem Olympus quidam Arianus, in balneis sanctam Trinitatem blasphemans, tribus igneis iaculis, angelo immittente, uisibiliter est combustus. Barbas quoque quidam Arianus episcopus, dum contra regulam fidei quemdam baptizans dixisset: »Baptizat te 103 Barbas, in nomine Patris, per Filium, in Spiritu  sancto,« statim aqua fontis illius que fuerat ad baptizandum deportata nusquam apparuit. Quod aspiciens, qui baptizandus erat, confestim ad catholicam Ecclesiam abiit, et iuxta morem euangelice fidei baptismum Christi suscepit.

[1Kb] 114. [5723] Iustinus Maior regnat annis IX. Iste synodi Chalcedonensis amator Acephalorum heresim abdicat. Huius tempore, post Trasemundum Childericus, ex ualentiniani imperatoris captiua filia genitus, in uandalis regnum suscepit, qui sacramento a Trasemundo astrictus, ne Catholicis in regno suo faueret, antequam regnum susciperet, episcopos ab exsilio reuerti iussit, eisque proprias Ecclesias reformare precepit.

[1Kb] 115. [5762] Iustinianus regnat annis XXXIX. Iste,  Acephalorum heresin suscipiens, omnes in regno suo episcopos tria Chalcedonensis concilii capitula damnare compellit. In Alexandria Theodosiana et Gaiana hereses oriuntur. In Hispaniam per Athanaildum tyrannum Romanus miles ingreditur. Belisarius patricius mirabiliter de Persis triumphauit. Qui deinde a Iustiniano in Africam missus, uandalorum gentem deleuit. In Italia quoque Tottila, Ostrogothorum rex, a Narse Romano patricio superatur. Per idem tempus corpus sancti Antonii monachi diuina reuelatione repertum Alexandriam perducitur, et in ecclesia sancti Ioannis Baptiste humatur.

104 [1Kb] 116. [5773] Iustinus Minor regnat annis XI. Hic ea que aduersus Chalcedonensem synodum fuerant  edita, destruxit, et symbolum CL Patrum sacrificii tempore concinendum populo precepit. Armenii tunc primum fidem Christi suscipiunt. Gepide exstinguntur a Longobardis. Per idem tempus Martinus, Bracarensis episcopus, apud Galleciam prudentia et doctrina catholice fidei clarus habetur. Narses patricius, postquam sub Iustiniano Augusto, Totilam Gothorum regem in Italia superauit, Sophie Auguste Iustini coniugis minis perterritus, Longobardos a Pannoniis inuitauit, eosque in Italiam introduxit. Hac tempestate Leouigildus, rex Gothorum, quasdam Hispanie regiones sibi rebelles in potestatem sui regni superando redegit.

[1Kb] 117. [5780] Tiberius regnat annis uII. Longobardi, pulsis Romanis, Italiam adeunt; Gothi, per Hermenegildum  Leouigildi regis filium, bifarie diuisi, mutua cede uastantur.

[1Kb] 118. [5801] Mauricius regnat annis XXI. Sueui a Leouigildo rege obtenti Gothis subiiciuntur; iidem quoque Gothi, Recaredo religiosissimo principe prouocante, ad fidem catholicam conuertuntur. Abares aduersus Romanos dimicantes, auro magis quam ferro pelluntur. Ab Hunnis Thracia occupatur. Hoc tempore Leander episcopus in Hispaniis ad gentis Gothorum conuersionem doctrina fidei et scientiarum claruit.

 105 [1Kb] 119. [5809] Phocas regnat annis uIII. Iste seditione militari imperator effectus, Mauricium Augustum et multos nobilium interfecit. Huius tempore Prasini et ueneti per Orientem et Aegyptum ciuile bellum faciunt, ac sese mutua cede prosternunt. Prelia quoque Persarum grauissima aduersus rempub. excitantur; a quibus Romani fortiter debellati, prouincias plurimas, usque ad Euphratem fluuium, et ipsam, ut dicunt, Hierosolymam amiserunt.

[2Kb] 120. [5814] Heraclius dehinc quintum agit imperii annum. Cuius initio Sclaui Greciam Romanis tulerunt. Perse Syriam, et Aegyptum, plurimasque prouincias. In Hispania quoque Sisebutus, Gothorum rex, quasdam eiusdem Romane militie urbes cepit, et Iudeos sui regni subditos ad Christi fidem conuertit.

 [3Kb] 121. Fiunt igitur ab exordio mundi usque in presentem eram 654, hoc est in anno quinto imperatoris Heraclii, et quarto 106 gloriosissimi principis Sisebuti, anni quinquies mille octingenti quatuordecim.

122. Residuum seculi tempus humane inuestigationi incertum est; omnem enim de hac re questionem Dominus noster iehsu Christus abstulit, dicens: Non est uestrum scire tempora, uel momenta, que Pater posuit in sua potestate. Et alibi: De die autem, inquit, illa et hora, nemo scit, neque angeli celorum,  nisi Pater solus. Unusquisque ergo de suo cogitet transitu, sicut sacra Scriptura ait: In omnibus operibus  memorare nouissima. Quando enim unusquisque de seculo migrat, tunc illi consummatio seculi est.





107 SANCTI ISIDORI HISPALENSIS EPISCOPI HISTORIA DE REGIBUS GOTHORUM, WANDALORUM ET SUEuORUM. 



Prologus.

[2Kb] 1. Omnium terrarum, queque sunt ab occiduo usque ad Indos, pulcherrima es, o sacra, semperque felix principum, gentiumque mater Hispania. Iure tu nunc omnium regina prouinciarum, a qua non Occasus tantum, sed etiam Oriens lumina mutuat. Tu decus, atque ornamentum orbis, illustrior portio terre: in qua gaudet multum ac largiter floret Getice gentis gloriosa fecunditas.

108 [1Kb] 2. Merito te omnium ubertate gignentium indulgentior natura ditauit. Tu baccis opima, uis proflua, messibus leta, segete uestiris, oleis inumbraris, uite pretexeris. Tu florulenta campis, montibus frondua, piscosa littoribus. Tu sub mundi plaga gratissima sita, nec estiuo solis ardore torreris, nec glaciali rigore tabescis, sed temperata celi zona precincta, zephyris felicibus enutriris. Quidquid enim arua fecundum, quidquid metalla pretiosum, quidquid animantia pulchrum et utile ferunt parturis. Nec illis amnibus posthabenda, quos clara speciosorum gregum fama nobilitat.

[1Kb] 3. Tibi cedet Alpheus equis, Clitumnus armentis, quanquam uolucres per spatia quadrigas olympicis sacer palmis Alpheus exerceat, et ingentes Clitumnus iuuencos capitolinis olim immolauerit uictimis. Tu nec Etrurie saltus uberior pabulorum requiris, nec lucos Molorchi palmarum plena miraris, nec equorum cursu tuorum eleis curribus inuidebis. Tu superfusis fecunda fluminibus, tu aurifluis fulua torrentibus. Tibi fons equi genitor. Tibi uellera indigenis fucata conchyliis ad rubores tyrios inardescunt. Tibi fulgurans inter obscura penitorum montium lapis iubare contiguo uicini solis accenditur.

[1Kb] 4. Alumnis igitur, et gemmis diues et purpuris, rectoribus pariter et dotibus imperiorum fertilis, sic opulenta es principibus ornandis, ut beata pariendis. Iure itaque te iam pridem aurea Roma caput gentium concupiuit, et licet te sibimet eadem Romulea uirtus primum uictrix spoponderit, denuo tamen Gothorum florentissima gens post multiplices in orbe uictorias certatim rapuit et amauit, fruiturque hactenus inter regias infulas et oues largas, imperii felicitate secura.



INCIPIT HISTORIA.


 109 [1Kb] 1. Gothorum antiquissimam esse gentem certum est: quorum originem quidam de Magog, filio Iaphet, suspicantur educi a similitudine ultime syllabe, et magis de Ezechiele propheta id colligentes. Retro autem eruditio eos magis Getas quam Gog et Magog appellare consueuit. Gens fortissima etiam Iudeam terram uestatura describitur.

2. Interpretatio autem nominis eorum in linguam nostram tecti, quo significatur fortitudo; et re uera, nulla enim gens in orbe fuit que Romanum imperium adeo fatigauerit ut hi. Isti enim sunt quos etiam Alexander uitandos pronuntiauit, Pyrrhus pertimuit, Cesar exhorruit.  Per multa quippe retro secula ducibus usi sunt, postea regibus, quorum oportet tempora per ordinem cursim exponere, et quo nomine  actuque regnauerint, de historiis libata retexere.

[1Kb] 3. Anno ante eram conditam XII, dum pro arripiendo reipublice imperio, Cn. Pompeius et C. Iulius Cesar arma ciuilia commouissent, Gothi, ad prebendum Pompeio auxilium, in Thessaliam aduersus Cesarem pugnaturi uenerunt. Ubi dum in Pompeii exercitu Aethiopes, Indi, Perse, Medi, Greci, Armeni, Scythe, ac relique Orientis gentes euocate aduersus Iulium dimicassent, isti pre ceteris Cesari fortius restiterunt. Quorum Cesar copia et uirtute turbatus fertur fugam meditatus esse, nisi nox prelio finem dedisset. Tunc Cesar ait nec Pompeium scire uincere, nec Cesarem posse uinci. Nam si Pompeius uincere nosset, hodie cum tam asperis uiris Cesarem superasset.

 [1Kb] 4. Aera CCXCIu. Anno imperii ualeriani et Gallieni primo, Gothi, 110 descensis montibus Alpibus, quibus inhabitabant, Greciam, Macedoniam, Pontum, Asiam atque Illyricum uastauerunt. Ex quibus Illyricum et Macedoniam 15 ferme annis tenuerunt. Deinde a Claudio Imperatore superati sedes proprias repetunt. Romani autem Claudium Augustum pro eo quod tam fortissimam gentem a finibus reipublice remouisset, insigni gloria honorantes, in foro illi aureum clypeum, in capitolio auream statuam collocauerunt.

5. Aera CCCLXIX, anno XXuI imperii Constantini, Gothi, Sarmatarum regionem aggressi, copiosissimis  super Romanos irruerunt agminibus, uehementi uirtute cuncta gladio et depredatione uastantes. Aduersus quos idem Constantinus aciem instruxit, ingentique certamine uix superatos ultra Danubium expulit, ne diuersis gentibus uirtutis gloria clarus, sed de Gothorum uictoria amplius gloriosus. Quem Romani, acclamante senatu, publica laude prosecuti sunt quod tantam gentem uicerit, quod patriam rempublicam reformauerit.

[1Kb] 6. Aera CDuII, anno u imperii ualentis, primus Gothorum gentis administrationem suscepit Athanaricus, regnans annos XIII, qui, persecutione crudelissima aduersus fidem commota, uoluit se exercere contra Gothos, qui in gente sua Christiam habebantur, ex quibus plurimos, qui Idolis immolare non  acquieuerunt, martyres fecit; reliquos autem multis persecutionibus affectos, dum pro multitudine horreret interficere, dedit licentiam, imo magis cegit de regno suo exire, atque in Romani soli migrare prouincias.

[1Kb] 7. Aera CDXu, anno XIII imperii ualentis, Gothi in Istrum aduersus semetipsos in Athanarico et Fridigerno diuisi sunt, alternis sese cedibus depopulantes. Sed Athanaricus Fridigernum ualentis imperatoris suffragio superat. Huius rei gratia legatos cum muneribus ad eumdem imperatorem mittit, et doctores propter suscipiendam Christiane fidei regulam poscit. ualens autem a ueritate 111 catholice fidei deuius, et Ariane heresis peruersitate detentus, missis hereticis sacerdotibus, Gothos persuasione nefanda sui erroris dogmati aggregauit, et in tam  preclaram gentem uirus pestiferum semine pernicioso transfudit, sicque errorem quem recens credulitas ebibit, tenuit, diuque seruauit.

[1Kb] 8. Tunc Gulfilas eorum Gothorum episcopus Gothicas litteras condidit, et scripturas Noui ac ueteris Testamenti in eamdem linguam conuertit. Gothi autem, statim ut litteras et legem habere ceperunt, instruxerunt sibi dogmatis sui Ecclesias, talia iuxta eumdem Arium de ipsa diuinitate documenta tenentes, ut crederent Filium Patri maiestate esse minorem, et eternitate posteriorem. Spiritum autem sanctum, nec Deum esse, neque substantiam Patris existere, sed per Filium creatum esse, utriusque ministerio deditum,  et amborum obsequio subditum. Aliam quoque Patris sicut personam, sic et naturam asserentes; aliam Filii, aliam denique Spiritus sancti, ut iam non  unus Deus et Dominus coleretur, sed, iuxta idololatrie superstitionem, tres dii uenerarentur. Cuius blasphemie malum per decessum temporum, regumque successum, annis CCXIII tenuerunt. Qui tandem reminiscentes salutis sue, renuntiauerunt inolite perfidie, et per Christi gratiam ad unitatem fidei catholice peruenerunt.

[1Kb] 9. Aera CDXuI, anno XIu imperii ualentis, Gothi, qui primum Christianos a terra sua expulerant, rursus ipsi ab Hunnis cum rege suo Athanarico expulsi sunt; transitoque Danubio, cum uim ferre non possent ualentis imperatoris, sese non depositis armis  tradunt, et Thraciam ad inhabitandum accipiunt. Sed ubi uiderunt se opprimi a Romanis contra consuetudinem proprie libertatis, ad rebellandum coacti sunt. Thraciam ferro incendiisque depopulantur, deletoque Romanorum exercitu, ipsum ualentem iaculo uulneratum, in quadam uilla fugientem, succenderunt, ut merito ipse ab eis 112 uiuus temporali cremaretur incendio, qui tam pulchras animas ignibus eternis tradiderat.

[1Kb] 10. Inuenerunt autem eo prelio Gothi confessores priores Gothos, quos dudum propter fidem a terra sua expulerant, et uoluerunt eos sibi ad prede societatem coniungere. Qui, cum non acquieuissent, aliquanti interfecti sunt. Alii, montuosa loca tenentes, et refugia sibi qualiacunque construentes, non solum perseuerauerunt  Christiani catholici, sed etiam in concordia Romanorum, a quibus dudum excepti fuerant, permanserunt.

[1Kb] 11. Aera CDXIX, anno imperii Theodosii Hispani III, Athanaricus cum Theodosio ius amicitiamque disponens, mox Constantinopolim pergit, ibique quinto decimo die postquam fuerat a Theodosio honorabiliter susceptus interiit. Gothi autem, proprio rege defuncto, aspicientes benignitatem Theodosii imperatoris, inito federe, Romano se imperio tradiderunt et fuerunt cum Romanis XXuIII annis.

12. Aera CDXX, anno imperii Theodosii Iu, Gothi, patrocinium Romani federis recusantes, Alaricum regem sibi constituunt, indignum iudicantes Romane esse subditos potestati, eosque sequi, quorum iam  pridem leges imperiumque respuerant, et de quorum se societate prelio triumphantes auerterant.

[1Kb] 13. Aera CDXXXuII, anno imperii Honorii et Arcadii quinto, Gothi, in Alarico et Radagaiso diuisi, dum semetipsos in duabus regni partibus uariis cedibus lacerarent, ob excidium Romanorum concordes effecti, consilium in commune constituunt, parique intentione ad predandas quascunque regiones Italie ab inuicem diuiduntur.

[1Kb] 14. Aera CDXLIII, anno Honorii et Arcadii XI, rex Gothorum Radagaisus, genere Scytha, cultui idololatrie deditus, barbarice immanitatis feritate seuissimus, cum ducentis armatorum millibus Italie partes uehementi uastatione aggreditur, spondens in contemptum Christi 113 Romanorum sanguinem diis  suis libare, si uinceret. Cuius exercitus, a Stilicone duce Romano in montuosis Thuscie locis circumclusus, fame est potius quam ferro consumptus. Ipse postremum rex captus et interfectus est.

[1Kb] 15. Aera CDXLuII, anno imperii Arcadii Xu, exstincto Radagaiso, Alaricus consors regni, nomine quidem Christianus, sed professione hereticus, dolens tantam multitudinem Gothorum a Romanis exstinctam, in uindictam sanguinis suorum aduersus Romam prelium gessit, obsessamque impetu, igne, gladiis, irrumpit, sicque Urbs cunctarum gentium uictrix, Gothicis triumphis uicta succubuit, eisque capta subiugataque seruiuit. Tam autem Gothi clementes ibi exstiterunt, ut uotum antea darent,  quod si ingrederentur Urbem, quicunque Romanorum in locis Christi inueniretur, in uastationem Urbis non mitteretur. Post hoc igitur uotum, aggressi Urbem, omnibus et mors et captiuitas indulta est, qui ad sanctorum limina confugerunt. Sed et qui extra loca martyrum erant, et nomen Christi et sanctorum nominauerunt, et ipsis simili misericordia pepercerunt.

[1Kb] 16. In reliquis autem, etsi preda hostium patuit, feriendi tamen immanitas refrenata est. Incursantibus autem in illa uastitate per Urbem Gothis, dum quidam potens uirginem consecratam etate prouectam reperisset, eamque honeste admoneret ut, si quid apud se auri argentique esset, proferret: illa fideli conscientia, quod habuit protulit; cumque ille uasorum formam  et pulchritudinem ex illa antiqua Romanorum opulentia miraretur, uirgo ait: Hec uasa mihi de sacrario Petri apostoli deposita sunt; presume, si audes. Ego sacram hostiam dare non audeo. Gothus ille ad nomen apostoli magno pauore perterritus, regi hoc per nuntium refert, qui confestim rex reportari omnia ad sacrarium sancti Petri 114 per uirginem illam summa cum reuerentia iussit, dicens: Cum Romanis gessi bellum, non cum apostolis Dei.

[1Kb] 17. Redit igitur uirgo reuerentissimis officiis honorata, redeunt et cum illa omnes qui ei se sociauerant, super capita sua uasa illa aurea et argentea cum hymnis et canticis reportantes, exertis undique iussu regis ob defensionem armatorum custodiis. Concurrunt undique ad uoces canentium  de latipulis agmina Christianorum. Concurrunt etiam et pagani, atque admisti inter eos, dum seruos Christi se esse fingunt, etiam et ipsi calamitatis excidium euaserunt.

[1Kb] 18. Hac tempestate Gothi Placidiam Theodosii principis imperatoris filiam, Arcadii et Honorii imperatorum sororem, cum ingenti auri argent que thesauro Rome capiunt; adeptisque multis opibus Romanorum, tertia die, incensa euersaque in partibus Urbe, discedunt; inde conscensis nauibus, cum ad Siciliam exiguo ab Italia freto diuisam transire disponerent, infesto mari periclitati multum exercitum perdiderunt. Quibus tanta fuit gloria de Romane urbis obtentu, ut in eius comparatione nichil se mali passos tempestate illa arbitrarentur,  damna naufragii euentu uictorie compensantes. Mors Alarici confestim secuta, uigesimo octauo regni anno defunctus est in Italia.

[1Kb] 19. Aera CDXLuIII, anno imperii Honorii XuII, et primo Theodosii Minoris, Alarico post captam Urbem defuncto, Athaulfus a Gothis Italie regno preficitur annis uI. Iste, quinto regni anno de Italia recedens, Gallias adiit, Placidiam Theodosii imperatoris filiam, quam Rome Gothi ceperant, coniugem sibi assumpsit. In qua prophetia Danielis a quibusdam creditur fuisse completa, qui ait filiam regis Austri coniungendam regi Aquilonis, nulla tamen de germine eius sobole subsistente. Sicut, et idem in sequentibus 115 propheta subiungit  dicens: Nec stabit semen eius. Nullus enim de utero illius exstitit genitus, qui patris in regno succederet. Athaulfus autem dum, relictis Galliis, Hispanias peteret, a quodam suorum apud Barcinonam inter familiares fabulas iugulatur.

20. Aera CDLIu, ann. imperii Honorii XXII post obitum Athaulfi, a Gothis Sigericus princeps electus est, qui, dum ad pacem cum Romanis esset promptissimus, mox a suis est interfectus.

[1Kb] 21. Aera et anno quo supra, Walia Sigerico succedens, tribus annis regnum tenuit, belli causa princeps a Gothis effectus, sed ad pacem diuina prouidentia ordinatus, mox enim cum regnare cepit, fedus cum imperatore Honorio pepigit, Placidiam sororem eius, que a Gothis Rome capta fuerat, ei  honorifice reddidit, promittens imperatori propter rempublicam omne certamen implendum. Itaque ad Hispanias per Constantium patricium euocatus, Romani nominis causa cedes magnas Barbaris intulit.

[1Kb] 22. Wandalos Selinguos in Betica omnes bello exstinxit. Alanos, qui uandalis et Sueuis potentabantur, adeo cecidit, ut exstincto Atace rege ipsorum, pauci qui superfuerant, oblito regni nomine, Gunderici regis uandalorum, qui in Gallecia resederat, se regimini subiugarent. Confecto igitur Walia bello Hispanie, dum instructa nauali acie, in Africam transire disponeret, in freto Gaditani maris ui grauissime tempestatis effractus, memor etiam illius sub Alarico naufragii, omisso nauigationis periculo, relictis Hispaniis, Gallias repetit; dataque ei ab imperatore ob  meritum uictorie secunda Aquitania cum quibusdam ciuitatibus confinium prouinciarum usque ad Oceanum.

[1Kb] 23. Aera CDLuII, anno imperii Honorii XXu, Rege Walia defuncto, Theuderedus successit in regno annis XXXIII. Qui regno Aquitanico 116 non contentus, pacis Romane fedus recusat, pleraque municipia Romanorum uicina sedibus suis occupat, Arelas nobilissimum Gallie oppidum multa ui obsessum oppugnat. A cuius obsidione, imminente uirtute Aetii Romane militie ducis, non impunitus abscedit.

24. Remoto igitur ualentiniani imperatoris iussu a potestate militari Aetio, dum Theuderedus Narbonensi urbi diutina obsidione ac fame esset infestus, rursus  a Litorio, Romane militie duce, Hunnis auxiliantibus, effugatur. Litorius autem, dum primum res prosperas aduersus Gothos gessisset, denuo demonum signis aruspicumque responsis deceptus, bellum cum Gothis imprudenter iniit, amissoque Romano exercitu, miserabiliter superatus interiit. Fecitque intelligi quantum illa que cum eodem periit multitudo prodesse potuerit, si fide potius quam fallacibus demoniorum ostentis uti maluisset.

[1Kb] 25. Exstincto igitur Litorio, pace deinde Theuderedus cum Romanis inita, denuo aduersus Hunnos, Galliarum prouincias seua populatione uastantes, atque urbes plurimas euertentes, in campis Catalaunicis, auxiliante Aetio, duce Romano, aperto Marte conflixit, ibique preliando uictor occubuit. Gothi autem, dimicante  Thurismundo, Theuderedi regis filio, adeo fortiter congressi sunt, ut inter primum prelium et postremum trecenta fere millia hominum in eo certamine prostrarentur.

[1Kb] 26. Multa eodem tempore celi et terre signa precesserunt, quorum prodigiis tam crudele bellum significaretur. Nam, assiduis terremotibus factis, a parte Orientis luna fuscata est, a solis occasu stella cometes apparuit, atque ingenti magnitudine aliquandiu fulsit. Ab Aquilonis plaga celum rubens, sicut ignis aut sanguis effectum est, permistis per igneum ruborem lineis clarioribus in speciem hastarum rutilantium deformatis. Nec mirum ut tam ingenti cesorum strage diuinitus tam multa signorum demonstraretur ostensio.

[1Kb] 27. Hunni autem, usque ad internecionem pene  cesi cum rege 117 suo Athila, relictis Galliis, Italiam perfugiunt, aliquantis ciuitatibus irruptis. Qui et ibi partim fame, partim celestibus plagis percussi, interierunt. Misso insuper a Marciano imperatore exercitu, forti plaga ceduntur, affectique nimium ac diminuti, sedes proprias repetunt, ad quas rex eorum Attila, mox, ut remeauit, occubuit.

28. Post eius obitum Hunnorum gens proprio se insuper excidio deuastauit. Statimque inter filios eius de obtinendo regno magna sunt exorta certamina. Atque ita Hunni, qui tot cladibus antea diminuti fuerant, rursum mutuis sese gladiis conciderunt. In quibus illud mirum est, ut, dum omne prelium detrimentum habeat populorum, isti uice uersa cadendo proficiant. Sed proinde est quia in disciplinam fidelium positi sunt,  sicut populus est gentis Persarum.

29. uirga enim furoris Dei sunt, et quoties indignatio eius aduersus fideles procedit, per eos flagellantur, ut, eorum afflictionibus emendati, a seculi cupiditate et peccato semetipsos cerceant, et celestis regni hereditatem  possideant. Adeo autem hec gens horrida est, ut cum famem in bello fuerit passa, uenam tangat equi, et sic excludat hausto sanguine famem.

[1Kb] 30. Aera CDXC, anno primo imperii Marciani, Turismundus, filius Theuderedi, prouehitur ad regnum anno uno. Qui dum in ipsis regni sui exordiis feralis ac noxius hostilia inspiraret, et multa ageret insolentius, a Theuderico et Frigdarico fratribus est occisus.

[1Kb] 31. Aera CDXCI, anno II imperii Marciani, Theudericus, post fraternam necem, in regnum succedens, imperauit annis XIII, qui pro eo quod imperatori Auito sumendi imperialis fastigii cum Gallis auxilium prebuisset, ab Aquitania in Hispaniam, cum ingenti multitudine exercitus, et cum licentia eiusdem Auiti imperatoris, ingreditur, anno regni quinto. Cui cum  magna copia rex Sueuorum Recchiarius occurrens, duodecimo ab Asturicensis urbis milliario, apud fluuium qui Urbicus appellatur, inito mox certamine, superatus est, cesis Sueuorum 118 agminibus, aliquantis captis, plurimisque fugatis. Ipse postremo rex telo saucius fugit, presidioque suorum carens, ad locum Portucale capitur, regique Theuderico uiuus offertur.

[1Kb] 32. Quo perempto, multis qui de priore certamine superfuerant sese tradentibus, aliquantis nichilominus trucidatis, regnum pene destructum est, finitumque Sueuorum regnum. Reliqui autem Sueui qui remanserant in extrema parte Gallecie, Massile filium, nomine Maldram, sibi regem constituunt: regnum reparatur Sueuorum. Occiso Recchiario, Theudericus  de Gallecia ad Lusitaniam uictor succedens, dum Emeritensem urbem depredari moliretur, sancte martyris Eulalie ostentis perterritus, cum omni protinus exercitu discedit, et Gallias repetit.

33. Mox deinde partem unam exercitus, duce Ceurila, ad Beticam prouinciam mittit, partem aliam sub Singerico et Nepotiano ducibus ad Galleciam dirigit, qui Sueuos apud Lucum seua depredatione uastauerunt. In Galliis autem Agrippinus comes et ciuis, Aegidio comiti Romano emulus, ut Gothorum mereretur auxilia, Narbonam tradidit Theuderico. Post aliquot legati a Remismundo Masdre filio rege Sueuorum missi, ad Theudericum uenerunt, pacem amicitiamque poscentes. Similiter Theudericus ad Remismundum  remittit cum armorum adiectione, uel munerum, directa etiam coniuge, quam haberet. Sallanem quoque legatum denuo Theudericus mittit ad Remismundum. Qui, reuersus ad Gallias, Theudericum ab Eurico fratre suo reperit interfectum.

[1Kb] 34. Aera DIu, ann. imperii Leonis uIII, Euricus pari  scelere quo frater succedit in regnum ann. XuII. In quo honore prouectus, et crimine, statim legatos ad Leonem imperatorem dirigit. Nec mora, partes Lusitanie magno impetu depredatur. Exercitum inde alium mittit, qui captam inde Pampilonam et Cesaraugustam, misso exercitu, capit, superiorem quoque Hispaniam in potestatem 119 submittit. Tarraconensis etiam prouincie nobilitatem, que ei repugnauerat, exercitus irruptione euertit. In Gallias autem reuersus, Arelatum urbem et Massiliam bellando obtinuit, suoque regno utrasque adiecit.

[1Kb] 35. Iste quodam die, congregatis in colloquio Gothis, tela que omnes habebant in manibus, a parte ferri uel acie, alia uiridi, alia roseo, alia croceo, alia nigro colore naturalem ferri speciem uidit aliquandiu  habuisse mutatam. Sub hoc rege Gothi legum statuta in scriptis habere ceperunt, nam antea tantum moribus et consuetudine tenebantur. Obiit Arelati Euricus rex, morte propria defunctus.

[1Kb] 36. Aera DXXI, ann. X imperii Zenonis, Eurico mortuo, Alaricus, filius eius, apud Tolosanam urbem princeps. Gothorum constituitur, regnans ann. XXIII, aduersus quem Fluduius Francorum princeps Gallie regnum affectans, Burgundionibus sibi auxiliantibus, bellum mouet, fusisque Gothorum copiis, ipsum postremo regem apud Pictauium superatum interficit. Theudericus autem Italie rex, dum interitum generi comperisset, confestim ab Italia proficiscitur, Francos proterit, partem regni, quam manus hostium occupauerat, recepit, Gothorum iuri  restituit.

[1Kb] 37. Aera DXLu, ann. XuII imperii Anastasii, Gisaleicus, superioris regis filius ex concubina creatus, Narbone princeps efficitur, regnans annos quatuor; sicut genere uilissimus, ita infelicitate et ignauia summus. Denique dum eadem ciuitas a Gundebado Burgundionum rege direpta fuisset, iste cum multo  sui dedecore, et cum magna suorum clade, apud Barcinonam se contulit, ibique moratus quousque etiam regni fascibus a Theuderico fuge ignominia priuaretur.

120 [1Kb] 38. Inde profectus ad Africam, uandalorum suffragium poscit, quo in regnum posset restitui. Qui, dum non impetrasset auxilium, mox de Africa rediens, ob metum Theuderici Aquitaniam petiit, ibique anno uno delitescens, in Hispaniam reuertitur, atque a Theuderici regis duce duodecimo a Barcinona urbe milliario, commisso prelio superatus, in fugam uertitur, captusque trans fluuium Druentium Galliarum interiit, sicque prius honorem, postea uitam amisit.

[1Kb] 39. Aera DXLIX, anno XXI imperii Anastasii, Theudericus Iunior, cum iamdudum consul et rex a Zenone  imperatore Rome creatus fuisset, peremptoque Odouacro rege Ostrogothorum, atque deuicto fratre eius Honoulfo et trans confinia Danubii effugato, XLIX annis in Italia regnasset, rursus exstincto Gisaleico rege Gothorum, Hispanie regnum Xu annis obtinuit, quod superstes Amalarico nepoti suo reliquit. Inde Italiam repetens, aliquandiu omni cum prosperitate regnauit, per quem etiam urbi Rome dignitas non parua est restituta. Muros namque eius iste redintegrauit, cuius rei gratia a Senatu inauratam statuam meruit.

[1Kb] 40. Aera DLXIu, ann. imperii Iustiniani I, Regresso in Italiam Theuderico, et ibidem defuncto, Amalaricus nepos eius u annis regnauit. Qui, cum a Childeberto Francorum rege apud Narbonam prelio  superatus fuisset, ad Barcinonam trepidus fugit, effectusque omnium contemptibilis, ab exercitu iugulatus Narbone in foro interiit.

121 [1Kb] 41. Aera DLXIX, anno imperii Iustiniani uI, post Amalaricum Theudis in Hispania creatus, in regnum annis XuII, mensibus u, qui dum esset hereticus, pacem tamen concessit Ecclesie. Adeo ut licentiam  catholicis episcopis daret in unum apud Toletanam urbem conuenire, et quecunque ad Ecclesie disciplinam necessaria exstitissent, libere licenterque disponere. Eo regnante, dum Francorum reges cum infinitis copiis in Hispaniam conuenissent, et Tarraconensem prouinciam bello depopularent, Gothi, duce Theudisclo, obicibus Hispanie interclusis, Francorum exercitum multa cum admiratione uictorie prostrauerunt. Dux idem, prece atque ingenti pecunia sibi oblata, uiam fuge hostibus residuis unius diei noctisque spatio prebuit. Cetera infelicium turba, cui transitus collati temporis non occurrit, Gothorum perempta gladiio concidit.

42. Post tam felicis successum uictorie, transfretum inconsulte Gothi se gesserunt. Denique, dum aduersus  milites, qui Septem oppidum, pulsis Gothis, inuaserant, Oceani freta transissent, idemque castrum magna ui certaminis expugnarent, adueniente die Dominico, deposuerunt arma, ne diem sacrum prelio funestarent. Hac igitur occasione reperta, milites repentino incursu aggressi, exercitum mari undique terraque conclusum, ignauum atque inermem adeo prostrauerunt, ut ne unus quidem superesset qui tante cladis excidium preteriret.

[1Kb] 43. Nec mora, preuenit mors debita principem. uulneratur enim a quodam in palatio, qui iamdudum dementis speciem, ut regem deciperet, simulauerat. Finxit enim arte insaniam, perfoditque principem, quo uulnere ille prostratus occubuit, et ui gladii indignantem animam exhalauit.  Fertur autem inter effusionem sanguinis coniurasse ne quis interficeret percussorem, dicens se congruam meriti recepisse uicissitudinem, quod et ipse priuatus ducem suum sollicitatus occiderat.

122 [1Kb] 44. Aera DLXXXuI, ann. imper. Iustiniani XXIII, interempto Theudi Theudisclus superioris principis dux Gothis preficitur, regnans ann. I, menses III, qui dum plurimorum potentum connubia prostitutione publica macularet, et ob hec instrueret animum ad necem multorum, preuentus coniuratorum manu Hispali inter epulas iugulatur, confossusque gladio exstinguitur.

[1Kb] 45. Aera DLXXXuII, imper. Iustiniani XXIu, exstincto Theudisclo, Agila rex constituitur regnans ann.  u. Iste aduersus Cordubensem urbem prelium mouens, dum in contemptum catholice religionis beatissimi martyris Aciscli iniuriam inferret, hostiumque ac iumentorum cruore sacrum sepulcri eius locum, ut profanator, pollueret, inito aduersus Cordubenses ciues certamine, penas dignas, sanctis inferentibus, meruit. Nam belli presentis ultione percussus, et filium ibi cum copia exercitus interfectum amisit, et thesaurum omnem cum insignibus opibus perdidit.

[1Kb] 46. Ipse uictus, ac miserabili metu fugatus, Emeritam se recepit. Aduersus quem interiecto aliquanti temporis spatio, Athanagildus tyrannidem regnandi cupiditate arripiens, dum exercitum eius contra se Hispali missum uirtute militari prostrasset, uidentes Gothi proprio se euerti excidio, et magis  metuentes ne Hispaniam milites Romani auxilii occasione inuaderent, Agilanem Emerite interficiunt, et Athanagildi sese regimini tradiderunt.

[1Kb] 47. Aera DXCII, anno imper. Iustiniani XXIX, occiso Agilane, Athanagildus regnum quod inuaserat tenuit ann. XIu. Hic cum iamdudum sumpta tyrannide, Agilanem regno priuare conaretur, 123 militum sibi auxilia ab imperatore Iustiniano poposcerat, quos postea submouere a finibus regni molitus non potuit. Aduersus quos hucusque conflictum est. Frequentibus antea preliis cesi, nunc uero multis casibus fracti atque finiti. Decessit autem Athanagildus Toleti propria morte, uacante regno mensibus u.

[1Kb] 48. Aera DCu, ann. II imperii Iustini Minoris, post Athanagildum Liuua Narbone Gothis preficitur, regnans  ann. III, qui secundo anno, postquam adeptus est principatum, Leouigildum fratrem non solum successorem, sed et participem regni sibi constituit, Hispanieque administrationi prefecit, ipse Gallie regno contentus. Sicque regnum duos cepit, dum nulla potestas patiens consortis sit. Huic autem unus tantum annus in ordine temporum reputatur Liuue regis, reliqui Leouigildo fratri annumerantur.

[1Kb] 49. Aera DCuI, ann. III imper. Iustini Minoris, Leouigildus adeptus Hispanie et Gallie principatum, ampliare regnum bello et augere opes statuit. Studio quippe eius exercitus, concordante fauore, uictoriarum, multa preclare sortitus est. Cantabros namque iste obtinuit, Aregiam iste cepit, Sabaria ab eo  omnis deuicta est, cesserunt etiam armis illius plurime rebelles Hispanie urbes. Fudit quoque diuerso prelio milites, et quedam castra ab eis occupata dimicando recepit. Hermenegildum deinde filium imperiis suis tyrannizantem, obsessum exsuperauit. Postremum bellum Sueuis intulit, regnumque eorum in iura gentis sue mira celeritate transmisit. Hispania magna ex parte potitus. Nam antea gens Gothorum angustis finibus arctabatur, sed offuscauit in eo error impietatis gloriam tante uirtutis.

50. Denique Ariane perfidie furore repletus, in catholicos persecutione commota, plurimos episcoporum exsilio relegauit. Ecclesiarum 124 reditus et priuilegia abstulit, multos quoque terroribus in Arianam pestilentiam impulit, plerosque sine persecutione  illectos auro rebusque decepit. Ausus quoque inter cetera heresis sue contagia etiam rebaptizare catholicos, et non solum ex plebe, sed etiam ex sacerdotalis ordinis dignitate, sicut uincentium Cesaraugustanum, de episcopo apostatam factum, et tanquam a celo in infernum proiectum.

[1Kb] 51. Exstitit autem et quibusdam suorum perniciosus, nam quoscunque nobilissimos ac potentissimos uidit, aut capite truncauit, aut, opibus ablatis, proscripsit, et proscriptos in exsilium misit. Fiscum quoque primus iste locupletauit, primusque erarium de rapinis ciuium hostiumque manubiis auxit. Primusque etiam inter suos regali ueste opertus in solio resedit. Nam ante eum, et habitus et consessus communis ut populo ita et regibus erat. Condidit etiam ciuitatem in Celtiberia,  quam ex nomine filii, Recopolim nominauit. In legibus quoque ea que ab Eurico incondite constituta uidebantur, correxit, plurimas leges pretermissas adiiciens, plerasque superfluas auferens. Regnauit autem ann. XuIII, defunctus propria morte Toleti.

[1Kb] 52. Aera DCXXIu, ann. III imper. Mauricii, Leouigildo defuncto, filius eius Recaredus regno est coronatus, cultu preditus religionis, et paternis moribus longe dissimilis. Namque ille irreligiosus, et bello promptissimus, hic fide pius et pace preclarus; ille armorum artibus gentis imperium dilatans, hic gloriosus eamdem gentem fidei tropheo sublimans. In ipsis enim regni sui exordiis catholicam fidem adeptus totius Gothice gentis populos, inoliti erroris  labe deserta, ad cultum recte fidei reuocat.

 [1Kb] 53. Synodum deinde episcoporum ad condemnationem Ariane heresis, de diuersis Hispanie et Gallie prouinciis congregat. 125 Cui concilio idem religiosissimus princeps interfuit, gestaque eius presentia sua et subscriptione firmauit, abdicans cum omnibus suis perfidiam, quam hucusque Gothorum populus, Ario docente, didicerat, et predicans trium personarum unitatem in Deum, Filium a Patre consubstantialiter genitum esse, Spiritum sanctum inseparabiliter a Patre Filioque procedere, et esse amborum unum Spiritum, unde et unum sunt.

[1Kb] 54. Egit etiam gloriose bellum aduersus infestas gentes fidei suscepto auxilio. Francis enim sexaginta ferme millium armatorum copiis Gallias irruentibus, misso Claudio duce aduersus eos, glorioso  triumphauit euentu. Nulla unquam in Hispaniis Gothorum uictoria, uel maior in bello, uel similis exstitit. Prostrati sunt enim et capti multa millia hostium, residua uero exercitus pars, preter spem in fugam uersa, Gothis post tergum insequentibus, usque in regni sui finibus cesa est. Sepe etiam et lacertos contra Romanorum insolentias et irruptiones uasconum mouit. Unde non magis bella tractasse, quam potius gentem, quasi in palestre ludo, pro uso certaminis uidetur exercuisse.

[1Kb] 55. Prouincias autem quas pater bello conquisiuit, iste pace conseruauit, equitate disposuit, moderamine rexit. Fuit autem placidus, mitis, egregie bonitatis; tantamque in uultu gratiam habuit, et tantam in animo benignitatem gessit, ut omnium mentibus influens,  etiam malos ad affectum amoris sui attraheret. Adeo liberalis, ut opes priuatorum, et Ecclesiarum predia, que paterna labes fisco associauerat, iuri proprio restauraret. Adeo clemens, ut populi tributa sepe indulgentie largitione laxaret.

56. Multos etiam ditauit rebus, plurimos sublimauit honoribus. Opes suas in miseris, thesauros suos in egenis recondens, sciens ad hec illi fuisse collatum regnum, ut eo salubriter frueretur, bonis initiis bonum finem adeptus. Fidem enim recte glorie, quam initio regni percepit, nouissime publica confessione penitentie cumulauit. Toleti fine pacifico transiit, qui regnauit annos Xu.

126 [1Kb] 57. Aera DCXXXIX, an. imperii Mauricii XIX, post Recaredum regem regnat Liuua filius eius an. II,  ignobili quidem matre progenitus, sed uirtutis in  dole insignitus. Quem in primo flore adolescentie Wictericus, sumpta tyrannide, innocuum regno deiecit, precisaque dextra occidit anno etatis XX, regni uero II.

[1Kb] 58. Aera DCXLI, an. imp. Mauricii XXI, exstincto Liuuane, Wictericus regnum, quod uiuente illo inuaserat, uindicat ann. uII. uir quidem strenuus in armorum arte, sed tamen expers uictorie. Namque aduersus militem Romanum prelium sepe molitus, nichil satis gloriose gessit preter quod milites quosdam Segontie per duces obtinuit. Hic in uita plurima illicita fecit, in morte autem, quia gladio operatus fuerat, gladio periit. Mors quippe innocentis inulta in illo non fuit: inter epulas enim prandii coniuratione quorumdam est interfectus, corpus eius  uiliter est exportatum atque sepultum.

[1Kb] 59. Aera DCXLIIX, an. imp. Phocatis octauo, Gundemarus post Wictericum regnat an. II. Hic uascones una expeditione uastauit, alia militem Romanum obsedit. Morte propria Toleti decessit.

[1Kb] 60. Aera DCL, an. imperii Heraclii II. Sisebutus christianissimus post Gundemarum, ad regale fastigium euocatur, regnat ann. uIII, mens. uI; qui initio regni Iudeos ad fidem Christianam permouens, emulationem quidem habuit, sed non secundum scientiam; potestate enim compulit quos prouocare fidei ratione oportuit. Sed, sicut est scriptum, siue per occasionem, siue per ueritatem, donec Christus annuntiatur. Fuit autem eloquio nitidus, sententia doctus, scientia litterarum magna ex parte imbutus. In iudiciis  iustitia et pietate strenuus ac prestantissimus, mente benignus, 127 splendore regni precipuus, in bellicis quoque documentis ac uictoriis clarus.

[1Kb] 61. Astures enim rebellantes, misso exercitu, in ditionem suam reduxit. Ruccones montibus arduis undique conseptos per duces euicit. De Romanis quoque presens bis feliciter triumphauit, et quasdam eorum urbes expugnando sibi subiecit, residuas inter fretum omnes exinaniuit, quas gens Gothorum post in ditionem suam facile redegit. Adeo post uictoriam clemens, ut multos ab exercitu suo hostili preda in seruitutem redactos, pretio dato, absolueret,  eiusque thesaurus redemptio existeret captiuorum. Hunc alii proprio morbo, alii immoderato medicamenti haustu, alii ueneno asserunt interfectum. Cuius exitus non modo religiosis, sed etiam optimis laicis exstitit luctuosus. Relicto Recaredo filio paruulo, qui post patris obitum princeps paucorum dierum, morte interueniente, habetur.

[1Kb] 62. Aera DCLIX, ann. imperii Heraclii X, gloriosissimus Suintila gratia diuina regni suscepit sceptra. Iste sub rege Sisebuto ducis nactus officium, Romana castra perdomauit, Ruccones superauit. Postquam uero apicem fastigii regalis conscendit, urbes residuas quas in Hispaniis Romana manus agebat, prelio conserto obtinuit, auctamque triumphi gloriam pre ceteris regibus felicitate mirabili reportauit. Totius  Hispanie infra Oceani fretum monarchia regni primus idem potitus, quod nulli retro principum est collatum. Auxit eo prelio uirtutis eius titulum duorum patritiorum obtentus, quorum alterum prudentia suum fecit, alterum uirtute prelii sibi subiecit.

[1Kb] 63. Habuit quoque et initio regni expeditionem contra incursus uasconum Tarraconensem prouinciam infestantium, ubi adeo montiuagi populi terrore aduentus eius perculsi sunt, ut confestim, quasi debita iura noscentes, remissis telis et expeditis ad precem manibus, supplices ei colla submitterent, obsides darent, 128 Ologitin ciuitatem Gothorum stipendiis suis et laboribus conderent, pollicentes eius regno ditionique parere, et quidquid imperaretur efficere.

 [1Kb] 64. Preter has militaris glorie laudes plurime in eo regie maiestatis uirtutes, fides, prudentia, industria, in iudiciis examinatio, strenua in regendo regno cura, precipua circa omnes munificentia largus, erga indigentes et inopes misericordia satis promptus. Ita ut non solum princeps populorum, sed etiam pater pauperum uocari sit dignus.

[1Kb] 65. Huius filius Racimirus in consortium regni assumptus, pari cum patre solio conletatur, in cuius infantia ita sacre indolis splendor emicat, ut in eo et meritis et uultu paternarum uirtutum effigies prenotetur. Pro quo exorandus est celi atque humani  generis rector, ut sicut exstat concessu patrio socius, ita post longeuum parentis imperium sit et regni successione dignissimus. Computatis igitur Gothorum regum temporibus ab exordio Athanarici regis, usque ad quintum gloriosissimi Suintile principis annum, regnum Gothorum per annos CCLuI, Deo fauente, reperitur esse porrectum.



Item recapitulatio eiusdem Isidori in Gothorum laudem.

[1Kb] 66. Gothorum antiquissima origo de Magog filio Iaphet fuit, unde et Scytharum genus exstitit. Nam iidem Gothi Scythica probantur origine nati. Unde nec longe a uocabulo discrepant. Demutata enim ac detracta littera, Gete, quasi Scythe, sunt nuncupati. Hi igitur Septentrionis glacialia iuga inhabitantes  circa Scythica regna, queque sunt ardua montium cum ceteris gentibus 129 possidebant, quibus sedibus impetu gentis Hunnorum pulsi, transgressoque Danubio, Romanis se dederunt. Sed, dum iniurias eorum non sustinerent, indignati, regem sibi ex sua turba legunt, Thraciam irruunt, Italiam uastant, obsessam Urbem capiunt, Gallias aggrediuntur, patefactisque Pyreneis montibus, Hispanias usque perueniunt, ibique sedem uite atque imperium locauerunt.

[1Kb] 67. Populi natura pernices, ingenio alacres, conscientie uiribus freti, robore corporis ualidi, stature proceritate ardui, gestu habituque conspicui, manu prompti, duri uulneribus, iuxta quod ait peta de ipsis:

 Mortem contemnunt laudato uulnere Gete.
Quibus tanta exstitit magnitudo bellorum, et tam extollens gloriose uictorie uirtus, ut Roma ipsa uictrix omnium populorum, subacta captiuitatis iugo, Geticis triumphis accederet, et domina cunctarum gentium illis ut famula deseruiret.

[1Kb] 68. Hos Europe omnes tremuere gentes, Alpium his cessere obices. uandalica et ipsa crebro opinata barbaries non tantum presentia eorum exterrita, quam opinione fugata est. Gothorum uigore Alani exstincti sunt, Sueui quoque hactenus intra inaccessos Hispaniarum angulos coarctati, etiam eorum armis periculum  finis experti sunt, et regno, quod desidioso torpore tenuerunt, turpiori nunc dispendio caruerunt, quanquam tenuisse hucusque ualde sit mirum, quo sine experimento defensionis carere potuerunt.

[1Kb] 69. Sed quis poterit tantam Gothice gentis edicere uirium magnitudinem, quandoquidem dum multis gentibus uix precum causa et munerum regnare licuerit, his tamen libertas magis de congressione quam de petita contigit pace, atque ubi sese necessitas 130 bellandi opposuit, uires eos potius quam preces adhibuisse? Porro in armorum artibus spectabiles satis sunt, et non solum hastis, sed et iaculis equitando confligunt. Nec equestri tantum prelio, sed et pedestri incedunt. uerumtamen magis equitum prepeti cursu confidunt, unde et peta: Getes, inquit, quo pergit equo.

 [1Kb] 70. Exercere enim se telis ac preliis preludere maxime diligunt. Ludorum certamina usu quotidiano gerunt. Hac sola tantum armorum experientia hucusque carebant, quod classica bella in mari gerere non studebant. Sed postquam Sisebutus princeps celesti gratia regni sumpsit sceptra, eius studiis ad tantam felicitatis uirtutem profecti sunt, ut non solum terras, sed et ipsa maria suis armis adeant, subactusque seruiat illis Romanus miles, quibus seruire tot gentes et ipsam Hispaniam uidet.



uandalorum historia.

[1Kb] 71. Aera CDXLIu, ante biennium irruptionis Romane urbis excitate per Stiliconem gentes Alanorum, Sueuorum et uandalorum, traiecto Rheno fluuio, in Gallias irruunt, Francos proterunt, directoque impetu  ad Pyreneum usque perueniunt, cuius obice per Didymum et ueranianum Romanos nobilissimos ac potentissimos fratres occupato, ab Hispania tribus annis repulsi, per circumiacentes Gallie prouincias uagabantur. Sed postquam iidem fratres, qui priuato presidio Pyrenei claustra tuebantur, ob suspicionem tyrannidis, insontes, et nulla culpa obnoxii, a Constantio Cesare interfecti sunt, era CDXLuI, memorate gentes Hispaniarum prouincias irrumpunt.

[1Kb] 72. Aera CDXLuI, uandali, Alani et Sueui Hispanias occupantes, neces uastationesque cruentis discursionibus  faciunt, urbes incendunt, substantiam direptam exhauriunt, ita ut humane carnes ui famis 131 deuorarentur a populis. Edebant filios suos matres; bestie quoque morientium gladio, fame ac peste, cadaueribus assuete, etiam in uiuorum efferebantur interitum, atque ita quatuor plagis per omnem Hispaniam seuientibus, diuine iracundie per prophetas scripta olim prenuntiatio adimpletur.

[2Kb] 73. Aera CDLIX, post plagarum diram perniciem, quibus Hispania cesa est, tandem Barbari, ad pacem ineundam, Deo miserante, conuersi, sorte in possessionem sibi eius prouincias diuidunt. Galleciam enim uandali et Sueui occupant; Alani Lusitaniam et Carthaginiensem prouinciam; uandali autem, cognomine Selingui, relicta Gallecia, et postquam  Tarraconensis prouincie insulas deuastarunt, regressi, Beticam sortiuntur. Hispani autem per ciuitates et castella residua plagis afflicti Barbarorum dominantium sese seruituti subiiciunt. Primus autem in Hispania Gundericus rex uandalorum successit, regnans Gallecie partibus annis XIIX. Qui, dum, rupto federe pacis, Sueuorum gentem in Erbasis montibus obsideret, relicta obsidione Sueuorum, Balearicas Tarraconensis prouincie insulas depredatur. Deinde, Carthagine Spartaria euersa, cum omnibus uandalis, ad Beticam transit, Hispalim diruit, actaque cede, in direptionem mittit. Qui cum auctoritate regie potestatis irreuerenter manus in basilicam uincentii martyris ciuitatis ipsius extendisset, mox Dei iudicio in foribus templi demonio correptus  interiit.

[1Kb] 74. Aera CDLXuI. Gisericus, frater Gunderici, succedit in regnum annis XL. Qui, ex catholico effectus apostata, in Arianam primus 132 fertur transisse perfidiam. Hic de Betice prouincie littore cum uandalis omnibus, eorumque familiis, ad Mauritaniam et Africam, relictis Hispaniis, transfretauit. Cui ualentinianus Iunior, Occidentis imperator, non ualens obsistere, pacem mittit, et partem Africe quam uandali possiderent tanquam pacifice dedit, conditionibus ab eo sacramenti acceptis ne quid ultra inuaderet.

[1Kb] 75. Ille autem, de cuius amicitia nichil ambigebatur, uiolata sacramenti religione, Carthaginem dolo  pacis inuadit, omnesque opes eius, excruciatis diuerso tormentorum genere ciuibus, in ius proprium uertit. Deinde Siciliam depredatur, Panormum obsedit, Arianam pestilentiam per totam Africam intromittit, sacerdotes Ecclesiis pellit, martyres plurimos facit, et iuxta prophetiam Danielis, demutatis mysteriis, sanctorum ecclesias Christi hostibus tradidit. Nec iam diuini cultus loca, sed suorum esse habitacula iussit.

[1Kb] 76. Aduersus quem Theodosius Minor, Orientis imperator, bellum parauit, quod ad effectum non uenit. Hunnis enim Thraciam Illyricumque uastantibus, exercitus ad uandalos missus, ad defendendos Thraces Illyrianosque, ex Sicilia reuocatur. Maiorianus autem imperator de Italia Hispanias ueniens, cum in Carthaginiensi prouincia aliquantas naues sibi  ad transitum aduersus uandalos preparasset, eas de littore Carthaginiensi commoniti uandali per proditores arripiunt. Sicque Maiorianus, a sua dispositione frustratus, Italiam reuertitur, atque, a Ricchimiro patritio fraude circumuentus, occiditur.

[1Kb] 77. Quo comperto, Gisericus, non contentus solis Africe uastationibus, nauibus aduectus, Romam ingreditur, direptisque per XIu dies opibus Romanorum, relictam ualentiniani, et filias eius, et multa millia captiuorum secum tulit. Mox Carthaginem redit; et, per legatos ab imperatore postulata pace, ualentiniani relictam Constantinopolim remittit, quarum unam ex filiabus suis filio suo Hugnerico iure matrimonii copulauit. Sicque post multarum prouinciarum clades, 133 Christianorumque  spolia atque neces, moritur regni sui anno XL.

[1Kb] 78. Aera DuI, post Gisericum, Ugnericus, Giserici filius, regnat annis uII, mensibus u, habens in coniugio ualentiniani filiam, quam pater eius ex Roma cum matre captiuam adduxerat, qui et ipse, Ariano suscitatus furore, Catholicos per totam Africam atrocior patre persequitur, ecclesias tollit, sacerdotes et cuncti ordinis clericos in exsilium mittit. Monachos quoque atque laicos quatuor circiter millia exsiliis durioribus relegauit, martyres fecit, confessoribus linguas abscidit, qui, linguis abscissis, perfecte usque ad finem locuti sunt.

 [1Kb] 79. Tunc Letus, Neptensis ciuitatis episcopus, gloriose martyrio coronatur. Qui dum Ariani contagii labe uariis penis maculari non potuit, uictor repente celos obtinuit. Ugnericus autem inter innumerabiles suarum impietatum strages, quas in Catholicos exercuerat, octauo regni anno, ut Arius pater eius, interioribus cunctis effusis, miserabiliter uitam finiuit.

[1Kb] 80. Aera DXIu, Ugnerico succedit Guntamundus, regnans ann. XII, qui statim Ecclesie pacem reformans, Catholicos ab exsilio reuocauit.

[1Kb] 81. Aera DXXuI, Guntamundo mortuo, Trasemundus regnat ann. XXuII, mens. Iu. Iste, Ariana insania plenus, Catholicos insectatur, ecclesias claudit, Sardiniam exsilio ex omni Africana Ecclesia CXX episcopos  mittit, Carthagine moritur. Cuius tempore Fulgentius, Ruspensis episcopus, in nostro dogmate claruit.

[1Kb] 82. Aera DLIII, post Trasemundum Ildericus, Ugnerici filius, ex ualentiniani imperatoris filia natus, regnat ann. uII, mens. III. Iste, sacramento a decessore suo Trasemundo obstrictus, ne Catholicis in regno suo aut ecclesias aperiret, aut priuilegia restauraret, priusquam regnaret, ne religionem sacramenti uiolaret, precepit 134 et sacerdotes catholicos ab exsilio reduci, et ecclesias aperiri, quem Gilimer, assumpta tyrannide, regno priuat, et cum filiis carceris custodie mancipat.

[1Kb] 83. Aera DLX, Gilimer regnum cum tyrannide sumpsit, multos nobilium Africe prouincie crudeliter  exstinguens, multorumque substantias tollens, aduersus quem Iustinianus imperator, uisitatione Leti episcopi, qui ab Ugnerico uandalorum rege martyr fuerat factus, exercitum cum Belisario magistro militum duce mittit. Initoque idem Belisarius prelio Guntemirum et Gebamundum regis fratres primo prelio superatos interficit, deinde ipsum Gilimirum in fugam uersum. Africam capit nonagesimo septimo uandalorum ingressionis anno.

[1Kb] 84. In ipso autem Belisarii occursu priusquam congressio fieret, Gilimer tyrannus Ildericum regem cum  quibusdam generis eius affinibus occidit. Belisarius autem Gilimirum tyrannum capit, eumque cum diuitiis ex rapinis prouinciarum et Africe conquisitis Constantinopolim Iustiniano imperatori adducit. Sicque regnum uandalorum cum populo atque stirpe deletur era DLXIu, quod permansit CXIII ann., a Gunderico rege usque ad Gilimiri interitum.



Sueuorum historia.

[1Kb] 85. Aera CDXLuII, Sueui, principe Hermerico, cum Alanis et uandalis simul Hispanias ingressi sunt, atque omnem Galleciam cum uandalis occupant. uandalis autem Africam transeuntibus, Galleciam soli Sueui sortiti sunt, quibus prefuit in Hispaniis Hermericus annis XXXII. Galleci autem in parte prouie regno suo utebantur. 135 Quos Hermericus assidua  uastatione depredans, tandem morbo oppressus, pacem cum eis fecit, Recchilanem filium suum in regnum substituit, qui cum magna parte exercitus missus, Andeuotum Romane militie ducem cum multis copiis ad Singilium Betice prouincie fluuium, inito bello, prostrauit, magnis eius auri argentique copiis occupatis. Inde Emeritam obsessam ingreditur, atque obtentam propria regno associat. Hermericus autem pater eius, per annos uII diuturno languore affectus, interiit.

[1Kb] 86. Aera CDLXXIX, Hermerico defuncto, Recchila, filius eius, regnat ann. uIII, qui post obitum patris, Hispali obtenta, Beticam et Carthaginiensem prouincias in suam potestatem reducit, atque inde Emerite, sub cultu, ut ferunt, gentilitatis uitam finiuit.

 [1Kb] 87. Aera CDXXCuI, Recchiarius, Recchilanis filius, catholicus factus, succedit in regnum annis IX, accepta in coniugium Theuderedi regis Gothorum filia. Initio regni auspicatus uasconias depredatur; mox ad Theuderedum socerum suum profectus, Cesaraugustanam regionem remeans, Gothis auxiliantibus, uastat. Tarraconensem prouinciam, que Romano imperio deseruiebat, inuadit. Carthaginienses regiones, quas Recchila pater eius Romanis reddiderat, in predam mittit. Ad ultimum, dum Theudericus rex Gothorum in Hispaniam ingrederetur, inito  prelio aduersus eum, primo fugatur, deinde captus occiditur.

[1Kb] 88. Aera CDXCu, exstincto Recchiario, Sueui, qui remanserant in extrema parte Gallecie, Maldram Massile filium regem sibi constituunt. Mox bifariam diuisi, pars Frantanem, pars Maldram regem appellant. Nec mora. Frantane mortuo, Sueui, qui cum eo erant, Recchimundum sequuntur, et, cum Maldra pace inita, pariter 136 partes Lusitanie depredantur. Maldra autem tertio regni anno a suis iugulatur.

[1Kb] 89. Aera CDXCIIX. Maldra interfecto, inter Frumarium et Remismundum oritur de regni potestate dissensio; sed Frumarius cum manu Sueuorum, quam habebat, Flauiensis urbis conuentum graui euertit excidio. Remismundus autem uicina sibi pariter  Auregensium et Lucensis conuentus maritima populatur.

[1Kb] 90. Aera DII, Frumario mortuo, Remismundus, omnibus Sueuis in suam ditionem regali iure reuocatis, pacem cum Gallecis reformat, legatos federis ad Theudericum regem Gothorum mittit, a quo etiam per legatos, et arma, et coniugem, quam haberet, accepit. Inde ad Lusitaniam transit. Conimbriam pace deceptam diripit. Olyssipona quoque ab eo occupatur, ciue suo, qui illi preerat, tradente Lusidio. Huius tempore Aiax, natione Galata, effectus apostata Arianus, inter Sueuos, regis sui auxilio, hostis catholice fidei et diuine  Trinitatis emergit, de Gallicana Gothorum regione hoc pestiferum uirus afferens, et totam gentem Sueuorum lethalis perfidie labe inficiens. Multis deinde Sueuorum regibus in Ariana heresi permanentibus, tandem regni potestatem Theudemirus suscepit.

[1Kb] 91. Qui confestim, Ariane impietatis errore destructo, Sueuos catholice fidei reddidit, innitente Martino, monasterii Dumiensis episcopo, fide et scientia claro, cuius studio et pax Ecclesie ampliata est, et multa in Ecclesiasticis disciplinis Gallecie regionibus instituta. Post Theudemirum Miro Sueuorum princeps efficitur, regnans ann. XIII. Hic bellum secundo regni contra Ruccones intulit. Deinde in auxilium Leouigildo Gothorum regi aduersus rebellem filium expugnandum Hispalim  pergit, ibique terminum uite clausit

137 [1Kb] 92. Huic Heboricus filius in regnum succedit, quem adolescentem Andeca, sumpta tyrannide, regno priuat, et monachum factum in monasterio damnat, pro quo non diu est dilata sententia. Nam Leouigildus, Gothorum rex, Sueuis mox bellum inferens, obtento eodem regno, Andecanem deiecit, atque detonsum, post regni honorem, presbyterii officio mancipauit. Sic enim oportuit ut quod ipse regi suo fecerat, rursus idem congrua uicissitudine pateretur. Regnum autem Sueuorum deletum in Gothos transfertur, quod mansisse CLXXuII annis scribitur.





138 SANCTI ISIDORI HISPALENSIS EPISCOPI DE uIRIS ILLUSTRIBUS. LIBER. 



Prefatio.

[2Kb] 1. Quamuis superius plurimi ueterum tractatorum inter Grecos et Latinos scriptores doctissimi annotentur tamen reor ipse etiam paucorum memoriam facere, quorum lectionem recolo me attigisse.

     I. 139 Xystus, papa Romanus.
    II. Macrobius, diaconus.
    III. Philastrius, ep. Brixiensis.
    Iu. Theodorus, ep. Mopsuestenus.
     u. Osius, episc. Cordubensis.
    uI. Toranius Rufinus, presbyter Aquileiensis.
    uII. uerecundus, ep. Africanus.
    uIII. uictorinus, episcopus.
     IX. Itatius, episcopus Gallecie.
    X. Eusebius, ep. Dorolitanus.
    XI. Cerealis, ep. Castellanens. in Africa.
    XII. Ferrandus, diaconus Carthag.
    XIII. Petrus, episcop. Ilerden.
    XIu. Marcellinus, presbyter.
    Xu. Itatius Clarus, ep. Hispanus.
    XuI. Siricius, pont. Romanus.
    XuII. Paulinus, presbyter Mediolan., postea ep. Nolanus.
    XuIII. Proba, uxor Adelphii.
    XIX. Ioannes Chrysostomus, episc. Constantinop.
    XX. Sedulius, presbyter.
    XXI. Possidius, ep. Africanus.
     XXII. Primasius, ep. Africanus.
    XXIII. Proterius, ep. Alexandrinus.
    XXIu. Paschasinus, ep. Siciliensis.
    XXu. Iulianus Pomerius.
    XXuI. Eugipius, abbas Lucullanensis.
    XXuII. Fulgentius, ep. Ruspensis in Africa.
    XXuIII. Eucherius, ep. Lugdunensis Francie.
    XXIX. Hilarius, ep. Arelatensis.
    XXX. Apringius, ep. Pacensis, in Hisp.
    XXXI. Iustinianus, imperator.
    XXXII. Facundus, ep. Hermianensis.
    XXXIII. Iustinianus, ep. ualentinus.
    XXXIu. Iustus, ep. Urgellitanus.
    XXXu. Martinus, ep. Dumiensis.
    XXXuI. Auitus, ep. uiennensis.
     XXXuII. Dracontius.
    XXXuIII. uictor, ep. Tunnensis.
    XXXIX. Ioannes, ep. Constantinop.
    XL. Gregorius, papa Romanus.
    XLI. Leander, ep. Hispal.
    XLII. Lucinianus, ep. Carthagin.
    XLIII. Seuerus, ep. Malacitanus.
    XLIu. Ioannes, ep. Gerundens.
    XLu. Eutropius, ep. ualentinus.
     XLuI. Maximus, ep. Cesaraugustan.
    Hactenus Isidorus.
    Hinc Braulio, ep. Cesaraug.
    XLuII. Isidorus, ep. Hispal.





CAPUT PRIMUM.

[1Kb] 2. Xystus episcopus Romane urbis, et martyr, composuit ad instar Salomonis librum Prouerbiorum, tam breui eloquio, ut 140 in singulis uersiculis singule explicentur sententie. Cui quidem opusculo heretici quedam contra ecclesiasticam fidem inseruerunt, quo facilius, sub nomine tanti martyris, peruersorum dogmatum reciperetur assertio. Sed is qui catholicum sese meminit, probando legat, et ea que ueritati contraria non sunt recipiat. Quidam autem putant eumdem librum ab hereticis, non a Xysto, fuisse  dictatum. Refellit autem hanc opinionem beatissimus Augustinus, qui in quodam opere suo ab eodem martyre hoc opus compositum esse fatetur.



CAPUT II.

[1Kb] 3. Macrobius diaconus studium sancti Cypriani ingeniumque secutus, complexus est congrua ex utroque Testamento aduersus uersutias hereticorum capitula, de scilicet Dei Patris maiestate, et Filii Dei aduentu, eius incarnatione, siue passione, resurrectione, et ascensione in celos, parique modo, et de electione gentium, et reprobatione Iudeorum. Deinde subiecit etiam cetera ad utilitatem uite et discipline religionis pertinentia, omnia hec in centum distincta capitulis.



CAPUT III.

 [1Kb] 4. Philastrius, Brixiensis episcopus. Hic longe ante beatissimum Augustinum edidit librum de Heresibus, singulas quasque demonstrans, siue que in populo Iudeorum ante incarnationem Christi fuerunt, quas uiginti octo enumerat, siue que post Domini aduentum Saluatoris, aduersus catholicam fidem exorte sunt, quas idem centum uiginti octo esse describit, sicut de eo idem uir magne glorie Augustinus, et doctor clarissimus, meminit.



141 CAPUT Iu.


[6Kb] 5. Theodorus, Mopsuestene urbis episcopus, ita clare, copioseque scientie doctrina refulsisse refertur, ut predicaretur  mille uoluminum summam in Greco conscripsisse, aduersus omnium hereticorum errores. Hunc Acephalorum episcopi in preiudicio Chalcedonensis concilii, Iustiniano 142 principe compellente, damnare post mortem cum Iba et Theodoreto episcopis censuerunt. Dum constet eum laudabilium uirorum testimoniis clarissime  Ecclesie doctorem fuisse. uixit usque ad imperium senioris Leonis.



CAPUT u.

[1Kb] 6. Osius, Cordubensis ecclesie ciuitatis Hispaniarum episcopus, eloquentie uiribus exercitatus. Scripsit ad sororem suam de laude uirginitatis epistolam pulchro ac diserto comptam eloquio; composuitque et aliud opus de interpretatione uestium sacerdotalium que sunt in ueteri Testamento, egregio quidem sensu et ingenio elaboratum. In Sardicensi  etiam concilio quamplurimas edidit ipse sententias.

[1Kb] 7. Hic autem post longum senium uetustatis, id est, post 143 centesimum primum annum in ipso iam limine uite a fidei limitibus subruens, serpentis iaculo concidit. Nam accersitus a Constantio principe, minisque perterritus, metuens ne senex et diues damna rerum uel exsilium pateretur, illico Ariane impietati consensit, et uocabulum homousion, quod simul cum Patribus sanctis ceteris Ecclesiis sequendum tradiderat, arreptus impietatis furore, damnauit: cuius quidem uitam, ut meruit, confestim exitus crudelis finiuit.



CAPUT uI.

[1Kb] 8. Toranius Ruffinus scripsit ad quemdam Paulinum presbyterum de Benedictionibus patriarcharum triplici intelligentia librum satis succinctum, et clara  breuitate compositum. Hic autem iuxta mysticum sensum, ea que de Dan, filio Iacob, scripta sunt, non recte de Domino nostro interpretatur, dum procul dubio ad Antichristum eadem pertinere sanctorum Patrum probet assertio.



CAPUT uII.


[1Kb] 9. uerecundus, Africanus episcopus, studiis liberalium litterarum disertus, edidit carmine dactylico duos modicos breuesque libellos, quorum primum de Resurrectione et Iudicio scripsit, alterum uero de Penitentia, in quo lamentabili carmine propria delicta deplorat.



CAPUT uIII.

[2Kb] 10. uictorinus episcopus composuit et ipse uersibus duo opuscula 144 admodum breuia: unum aduersus Manicheos reprobantes ueteris Testamenti Deum, ueramque incarnationem Christi contradicentes; alium autem aduersus Marcionistas, qui duo principia, id est, duos deos fingunt: unum malum, iustum creaturarum conditorem et retributorem factorum;  alterum bonum, animarum susceptorem et indultorem criminum.



CAPUT IX.

[3Kb] 11. Itacius, prouincie Gallecie episcopus, secutus chronicam Eusebii Cesariensis episcopi, siue Hieronymi  presbyteri, 145 que usque hodie in ualentis Augusti imperium edita declaratur, dehinc ab anno primo Theodosii Augusti usque in annum imperii Leonis octauum subiunctam sequitur historiam, in qua magis Barbararum gentium bella crudelia narrat, que premebant Hispaniam. Decessit sub Leone principe, ultima iam pene senectute, sicut etiam prefationis sue demonstratur indicio.



CAPUT X.

[1Kb] 12. Eusebius, Dorolitane urbis episcopus. Hic in cetu Chalcedonensis concilii contra Dioscorum hereticum Alexandrine urbis episcopum librum obtulit, ac presenti synodo omnes Dioscori errores et blasphemias recitauit. Hunc enim ac sanctum Flauianum Constantinopolitanum episcopum idem Dioscorus  in Ephesina secunda synodo excommunicationis sententia deiecerat, eo quod pro orthodoxa fide contra heresin repugnarent. Unde postea idem Eusebius in Chalcedonensi synodo innumerabilium malorum eius crimina, uel blasphemias detegens, damnationis eius sententiam super eum a sancto concilio imprecatur, scilicet, ut quod iuste ille aliis intulerat, in eo iuste retorqueretur.



CAPUT XI.

[1Kb] 13. Cerealis, Castellanensis Ecclesie episcopus. Hic, dum apud Carthaginiensem Africe prouincie urbem uenisset, de fide sancte Trinitatis cum Maximiano, Ammonitarum episcopo, concertatus est, respondens propositionibus eius, non eloquiorum argumentis,  sed de testimoniis sanctarum Scripturarum. Exstat hoc ipsum eiusdem opusculum nouem et decem responsionum capitulis presignatum.



CAPUT XII.

[1Kb] 14. Ferrandus, Carthaginiensis Ecclesie diaconus, 146 multum in sacris Scripturis floruisse asseritur,  multasque cum beato Fulgentio propositiones alternis epistolis habuisse narratur. Iste ad Pelagium et Anatolium Romanos diaconos consulentes eum, utrum liceat quemquam damnare post mortem, edidit rescriptum, ubi inter alia sic locutus est, dicens: »Quid prodest dormientibus Ecclesiam perturbare? Si quis adhuc in corpore mortis huius accusatus et damnatus, antequam mereretur absolui, de Ecclesia raptus est, absolui non potest humano iudicio. Si quis accusatus et absolutus in pace catholice Ecclesie transiuit ad Deum, condemnari non potest ulterius humano iudicio. Si quis accusatus ante diem sacri examinis repentina uocatione preuentus est, intra sinum matris Ecclesie constitutus, diuino intelligendus est iudicio reseruari, et de hoc nullus  homo potest manifestam proferre sententiam, cui si Deus indulgentiam dedit, nichil nocet nostra seueritas; sed si supplicium preparauit, nichil prodest nostra benignitas.



CAPUT XIII.

[1Kb] 15. Petrus, Ilerdensis Hispaniarum Ecclesie episcopus, edidit diuersis solemnitatibus congruentes orationes, et missas eleganti sensu, et aperto sermone.



CAPUT XIu.

[2Kb] 16. Marcellinus, Italie presbyter, scripsit Theodosio Minori, Arcadioque imperatoribus, opusculum unum, in quo retexit gesta episcoporum qui ad destructionem homousion Arimini conuenerunt; quique ita totum mundum perfidia impii dogmatis turbauerunt, ut uix pauci antistites existerent qui in inuiolabili  fidei cultu perseuerarent. Exponit quoque de Ario, dum ad synodum pergeret cum Alexandro disputaturus, qualiter conuersus in uia ad necessariam causam, uiscera eius fuissent diffusa. De fine quoque Osii Cordubensis urbis episcopi, qui, metu imperatoris, fidem preuaricatus, perfidie assertor et impietatis  effectus fuerat 147 assecutor, sic talia profert. Nam post impiam, inquit, Osii preuaricationem, dum sanctus Gregorius, Eliberitanus episcopus, in Cordubensi urbe iuxta imperiale decretum fuisset adductus, ac minime uellet illi communicare, commotus Osius dicit Clementino Constantii prefecto uicario, ut mitteret eum in exsilium. At ille inquit: Non audeo episcopum in exsilium mittere, nisi prius eum ab episcopatu deieceris.

17. Ut autem uidit sanctus Gregorius quod Osius uellet ferre sententiam, appellat Christum totis fidei sue uisceribus, exclamans ita: Christe Deus, qui uenturus es iudicare uiuos et mortuos, ne patiaris hodie humanam proferri sententiam aduersus me minimum seruum tuum, qui pro fide nominis tui, ut reus assistens, spectaculum factus sum; sed tu ipse,  queso, in causa tua hodie iudica, ipse sententiam proferre dignare per ultionem. Non ego, quasi metuens exsilium, fugere cupio, cum mihi pro tuo nomine nullum supplicium graue sit, sed ut multi preuaricationis errore liberentur, cum presentem uiderint ultionem. His dictis, ecce repente Osius residens fastu quasi regalis imperii, cum sententiam conaretur exprimere, os uertit, distorquens pariter et ceruicem, ac de sessu in terram eliditur, atque illico expirauit.

[1Kb] 18. Tunc, admirantibus cunctis, etiam Clementinus ille gentilis expauit, et licet esset iudex, tamen timens ne in se simili supplicio iudicaretur, prostrauit se ad pedes sancti uiri, obsecrans ut sibi parceret, qui in eum diuine legis ignorantia peccasset, et non tam proprio arbitrio quam mandantis imperio. Inde est quod  solus Gregorius ex numero uindicantium integram fidem, nec in fugam uersus est, nec passus est exsilium, unusquisque enim timuit de illo ulterius iudicare.



148 CAPUT Xu.


[1Kb] 19. Itacius, Hispaniarum episcopus, cognomento et eloquio clarus, scripsit quemdam librum sub Apologetici specie, in quo detestanda Priscilliani dogmata, et maleficiorum eius artes, libidinumque eius probra demonstrat, ostendens Marcum quemdam Memphiticum magice artis scientissimum, discipulum fuisse Manis et Priscilliani magistrum. Hic autem cum Ursacio episcopo ob necem eiusdem Priscilliani, cuius accusatores exstiterant, Ecclesie communione priuatus, exsilio condemnatur, ibique die ultimo fungitur, Theodosio Maiore et ualentiniano regnantibus.



CAPUT XuI.

[2Kb] 20. Siricius, clarissimus pontifex, et Romane sedis  antistes, scripsit decretale opusculum directum ad Eumerium Tarraconensem episcopum. In quo, inter alias ecclesiasticas disciplinas, constituit hereticorum baptisma nequaquam ab Ecclesia rescindendum. Reperimus et aliam eius epistolam ad diuersos episcopos missam, in qua condemnat Iouinianum hereticum, atque Auxentium, ceterosque eorumdem sequaces. Prefuit Rome annos quatuordecim. Obiit Theodosio et ualentiniano regnantibus.



CAPUT XuII.

[3Kb] 21. Paulinus, presbyter, explicuit in Benedictionibus patriarcharum triplici intelligentie genere librum satis succincta breuitate 149 compositum. Idem etiam, petente Augustino, conscripsit Ambrosii uitam signis florentem, atque doctrinis et meritis apostolorum  non imparem. Siquidem et Constantius episcopus Germani uitam contexuit, obitumque Paulini Oranius edidit.



CAPUT XuIII.


[2Kb] 22. Proba, uxor Adelphii proconsulis, femina, idcirco inter uiros ecclesiasticos posita sola, pro eo quod in laude Christi uersata est, componens centonem de Christo, uirgilianis coaptatum uersiculis. Cuius quidem non miramur studium, sed laudamus ingenium. Quod tamen opusculum inter apocryphas Scripturas inseritur.



150 CAPUT XIX.

[1Kb] 23. Ioannes, sanctissimus Constantinopolitane sedis episcopus, cognomento Chrysostomus; cuius oratio, et plurimam cordis compunctionem, et magnam suauiloquentiam tribuit, condidit Greco eloquio multa et preclara opuscula. E quibus utitur Latinitas, duobus eius de lapsis libellis, scriptis ad quemdam Theodorum,  lamentis et exhortationibus plenis, utpote illum a bona conuersatione deiectum. Et quia monachi uitam cum eo in uno eodemque monasterio exercuerat, ideo conuersationis ibi facte eum in libris ipsis admonuit, prouocans eum ad propositum, atque ostendens, nulli peccatori, uel impio, si ad penitentiam redeat, desperandum.

[1Kb] 24. Legimus eiusdem et librum alium, cuius prenotatio, est Neminem posse ledi ab alio, nisi a semetipsa. Ad personam quoque cuiusdam nobilissime matrone Gregorie reperitur opus eius insigne de conuersatione  uite, et institutione morum, siue de compugnantia uirtutum et uitiorum. Est etiam et alius liber eiusdem apud Latinos de compunctione cordis. Alter quoque scriptus ad quemdam Eutropium, cum palatio pulsus ad altarium confugisset.

[1Kb] 25. Multos preterea composuit diuersosque tractatus, quos enumerare perlongum est. Cuius quidem studii, etsi non omnia, tamen quam plurima eloquentie eius fluenta de Greco in Latinum sermonem 151 translata sunt. Hic autem, decimo tertio anno episcopatus sui, discordia Theophili Alexandrini episcopi, oppressus. Fauentes episcopi nostri Arcadio imperatori damnauerunt eum innocentem, atque ab episcopatu deiectum, Pontum in exsilium retruserunt. Corpus trigesimo quinto anno, die functionis ab exsilio  Constantinopolim reuocatur, etiam in Apostolorum ecclesia sepelitur.



CAPUT XX.

[1Kb] 26. Sedulius, presbyter, edidi: tres libros, dactylico heroico metro compositos, quorum primus signa et uirtutes ueteris Testamenti potentissime resonat, reliqui uero gestorum Christi sacramenta uel miracula intonant.



CAPUT XXI.

[1Kb] 27. Possidius, Africane prouincie episcopus. Hic stylo persecutus est uitam sancti Augustini, cui etiam operi subiecit indiculum scriptorum eius, enumerans  quanta idem beatissimus doctor scripsit, ubi plusquam quadringentorum librorum uolumina supputantur. Homiliarum uero et epistolarum questionumque infinitus modus est, ut pene uix possit quisquam articulo suo aliena tanta scribere, quanta ille proprio labore composuit.



CAPUT XXII.

[1Kb] 28. Primasius, Africanus episcopus, composuit sermone scholastico de Heresibus tres libros directos ad Fortunatum episcopum, explicans in eis quod olim beatissimus Augustinus in libro Hereseon imperfectum, morte interueniente, reliquerat: in primo 152 namque ostendens quid hereticum faciat, in secundo et tertio digerens quid hereticum demonstret.



CAPUT XXIII.

 [1Kb] 29. Proterius, Alexandrine Ecclesie antistes, scripsit epistolas ad Leonem Romane sedis episcopum de festiuitate paschali. Hunc autem Leonis Augusti temporibus Dioscori heretici successores, auctore Timotheo, seditione facta, crudelissime peremerunt, ipsumque Timotheum sibi pro Alexandrino episcopo statuerunt.



CAPUT XXIu.

[2Kb] 30. Paschasinus, Siciliensis episcopus, edidit unam epistolam paschalem, ad Leonem supradictum papam directam, in qua refert paschalis mysterii miraculum his uerbis: Est, inquit, possessio, que appellatur Meltinas, in montibus arduis, ac siluis densissimis constituta, illic perparua atque uili opere constructa  Ecclesia est, in cuius baptisterio nocte sacrosancta  paschali, baptizandi hora, cum nullus canalis sit, uel fistula nec aqua omnino uicina, fons ex sese repletur; paucisque qui fuerint consecratis, cum deductorium 153 nullum sit, ut uenerat aqua, ex sese discedit. Claruit sub Theodosio Iuniore, Arcadii imperatoris filio.



CAPUT XXu.

[1Kb] 31. Iulianus quidam, Gallus, cognomento Pomerius. Hic octo libros de anime Natura in dialogi morem conscripsit. Horum primus continet quid sit anima, uel qualiter credatur ad Dei imaginem facta. In secundo loquitur utrum anima corporea, an incorporea sit. In tertio disserit primo homini unde anima sit facta. In quarto utrum noua anima sine peccato fiat, an peccatum primi hominis ex illo propagata originaliter trahat.

 [1Kb] 32. In quinto describit que sit facultas anime. In sexto eloquitur unde sit illa discordia qua carni spiritus, uel caro spiritui aduersatur. In septimo autem scribit de differentia uitarum et mortium, uel resurrectione carnis et anime, siue de morte carnis, ac de eius resurrectione. In octauo loquitur de his que in fine mundi futura sunt, uel de questionibus que solent de resurrectione proponi, siue de finibus bonorum atque malorum.

33. Hic tamen, in secundo eiusdem operis libro, Tertulliani erroribus consentiens, animam corpoream esse dixit, quibusdam hoc fallacibus argumentis astruere contendens. Edidit etiam unum libellum de uirginibus instituendis, alios quoque tres de future uite contemplatione, uel actuali conuersatione, necnon de  uitiis atque uirtutibus.



CAPUT XXuI.


[1Kb] 34. Eugipius, abbas Lucullanensis oppidi, Neapoli Campanie. Hic ad quemdam Paschasium diaconum libellum de uita sancti 154 monachi Seuerini transmissum breui stylo composuit. Scripsit et regulam monachis consistentibus in monasterio sancti Seuerini, quam eisdem moriens quasi testamentario iure reliquit. Claruit post consulatum Importuni Iunioris, Anastasio imperatore regnante.



CAPUT XXuII.

[1Kb] 35. Fulgentius, Afer, ecclesie Ruspensis episcopus, in confessione fidei clarus, in Scripturis diuinis copiosissime eruditus, in loquendo quoque dulcis, in docendo ac disserendo subtilis, scripsit multa. E quibus legimus, de gratia Dei et libero arbitrio libros  Responsionum septem, in quibus Fausto, Gallie Regiensis urbis episcopo, Pelagiane prauitati consentienti, respondens, obnititur eius profundam destruere calliditatem.

36. Legimus et eiusdem librum de sancta Trinitate ad Felicem directum notarium; librum quoque Regule uere fidei, et alium de Sacramento Incarnationis Domini nostri Iesu Christi. Exstant, et duo eiusdem libri de ueritate predestinationis, ad episcopos missi, in quibus demonstratur quod gratia Dei in bonis uoluntatem humanam preuenit, et quod Deus quosdam predestinationis sue munere iustificans preeligit, quosdam uero in suis reprobis moribus occulto quodam iudicio derelinquit.

[1Kb] 37. Est et liber altercationis eius, quo de fide cum  Thrasamundo rege idem beatus Fulgentius disputauit. Ad Ferrandum quoque, ecclesie Carthaginiensis diaconum, unum de interrogatis Questionibus scripsit ibellum. Inter hec composuit multos tractatus 155, quibus sacerdotes in ecclesiis uterentur. Plurima quoque feruntur ingenii eius monumenta. Hec tantum ex pretiosis doctrine eius floribus carpsimus. Sors melior, cui delicias omnium librorum eius prestiterit Dominus. Claruit sub Thrasamundo rege uandalorum, Anastasio imperatore regnante.



CAPUT XXuIII.

[1Kb] 38. Eucherius, Francie episcopus, elegans sententiis, ornatus in uerbis, edidit ad Hilarium Arelatensem antistitem eremi deserta petentem unum opusculum de Laude eiusdem eremi luculentissimum,  et dulci sermone dictatum, in quo opere laudamus doctorem, et si pauca, tamen pulchra dicentem. Breuitas, ut ait quidam, laus est interdum in aliqua parte dicendi, in uniuersa eloquentia laudem non habet.



CAPUT XXIX.

[1Kb] 39. Hilarius, Arelatensis episcopus, scripsit uitam parentis et predecessoris sui, sanctissimi ac uenerabilis Honorati episcopi, suaui ac preclaro predictatam eloquio.



CAPUT XXX.

[2Kb] 40. Apringius, ecclesie Pacensis Hispaniarum episcopus, disertus lingua, et scientia eruditus, interpretatus est Apocalypsin Ioannis apostoli subtili sensu atque illustri sermone melius pene 156 quam ueteres ecclesiastici uiri exposuisse uidentur.  Scripsit et nonnulla que tamen ad notitiam nostre lectionis minime peruenerunt. Claruit temporibus Theudis principis Gothorum.



CAPUT XXXI.

[1Kb] 41. Iustinianus imperator, quosdam libros de Incarnatione Domini edidit, quos etiam per diuersas prouincias misit. Condidit quoque et rescriptum contra Illyricianam synodum, et aduersus Africanos episcopos Chalcedonensis synodi defensores peruerso studio: in quo tria capitula damnare contendit, id est, Theodori Mopsuesteni episcopi dicta, siue rescripta Theodoreti, et epistolam, que dicitur Ibe Edesseni episcopi.



CAPUT XXXII.

[1Kb] 42. Facundus, Afer, Hermianensis ecclesie episcopus,  duodecim libros pro defensione trium capitulorum scripsit, quorum stylo elicuit prefata tria capitula in prescriptione apostolice fidei, et Chalcedonensis synodi impugnatione, fuisse damnata, id est, epistolam Ibe Edesseni episcopi ad Marim Persam directam, et Theodorum Mopsuestenum episcopum, et Theodoreti Cyri episcopi dicta. Claruit post consulatum Basilii, anno decimo regnante Iustiniano imperatore.



CAPUT XXXIII.

[1Kb] 43. Iustinianus, de Hispania, ecclesie ualentine episcopus, ex quatuor fratribus episcopis, eadem matre progenitis unus, scripsit librum Responsionum ad quemdam Rusticum de interrogatis Questionibus: quarum prima responsio est de Spiritu sancto;  secunda est contra Bonosianos, qui Christum  adoptiuum Filium, et non proprium, dicunt; tertia responsio est de baptismo Christi, quod iterare non licet; quarta responsio est de distinctione baptismi Ioannis et Christi, quinta responsio est quia Filius sicut Pater 157 inuisibilis sit. Floruit in Hispaniis temporibus Theudis principis Gothorum.



CAPUT XXXIu.

[2Kb] 44. Iustus, Urgellitane ecclesie Hispaniarum episcopus, et frater predicti Iustiniani, edidit libellum expositionis in Cantica canticorum, totum ualde breuiter atque aperte per allegoriam sensum discutiens. Huius quoque fratres Nebridius et Elpidius quedam scripsisse feruntur, quibus quia incogniti sumus, magis reticenda fatemur.



CAPUT XXXu.

 [2Kb] 45. Martinus, Dumiensis monasterii sanctissimus pontifex, ex Orientis partibus nauigans, in Galleciam uenit, ibique conuersis ab Ariana impietate ad fidem catholicam Sueuorum populis regulam fidei et sancte religionis constituit, ecclesias confirmauit, monasteria condidit, copiosaque precepta pie institutionis composuit.

46. Cuius quidem ego ipse legi librum de Differentiis quatuor uirtutum, et aliud uolumen Epistolarum in quibus hortatur uite 158 emendationem et conuersationem fidei, orationis instantiam et elemosynarum distributionem, et super omnia cultum uirtutum omnium et pietatem. Floruit, regnante Theodemiro rege Sueuorum, temporibus illis quibus Iustinianus in republica et Athanagildus  in Hispaniis imperium tenuerunt.



CAPUT XXXuI.


[1Kb] 47. Auitus, uiennensis episcopus, scientia secularium litterarum doctissimus edidit quinque libellos heroico metro compositos, quorum primus est de Origine mundi, secundus de Originali peccato, tertius de Essentia Dei, quartus de Diluuio mundi, quintus de Transitu maris Rubri. Scripsit et ad Fuscinam sororem de Laude uirginitatis librum unum pulcherrimo compositum carmine, et eleganti epigrammate coaptatum.



CAPUT XXXuII.

[1Kb] 48. Dracontius composuit heroicis uersibus Hexameron creationis mundi, et luculenter quidem composuit et scripsit.



CAPUT XXXuIII.

 [2Kb] 49. uictor, Tunnensis ecclesie Africanus episcopus. Hic a principio mundi usque ad primum Iustini Iunioris imperii annum breuem per consules annuos bellicarum ecclesiasticarumque rerum nobilissimam promulgauit Historiam, laude et notatione illustrem, 159 ac memoria dignissimam. Hic, pro defensione trium capitulorum a Iustiniano Augusto Ecclesia sua pulsus, exsilio in Aegyptum transportatur.

50. Inde rursum Constantinopolin uocatus, dum Iustiniano imperatori, et Eutychio, Constantinopolitane urbis episcopo, obtrectatoribus eorumdem trium capitulorum resisteret, rursus in monasterio eiusdem ciuitatis custodiendus mittitur, atque in eadem damnatione  permanens, moritur.



CAPUT XXXIX.

 [1Kb] 51. Ioannes, sancte memorie Constantinopolitanus episcopus, natione Cappadox, ad quem beatus Gregorius librum Regule pastoralis scripsit, uir inestimabilis  abstinentie, et eleemosynis tantum largissimus, ut zelo auaritie aduersus eum imperator Mauricius permotus, urbe pauperes pellendos ediceret.

52. Hic Greco eloquio edidit de sacramento baptismatis rescriptum ad bone recordationis dominum nostrum et predecessorem Leandrum episcopum, in quo nichil proprium ponit, sed tantummodo antiquorum Patrum replicat de trina mersione sententias. Claruit temporibus Mauricii principis, defunctusque est Augusto eodem regnante



CAPUT XL.

[1Kb] 53. Gregorius papa Romane sedis apostolice presul, compunctione timoris Dei plenus et humanitate summus, tantoque per gratiam Spiritus sancti scientie lumine preditus, ut non modo illi in presentibus  temporibus quisquam doctorum, sed nec in preteritis quidem par fuerit unquam. Hic in exordio episcopatus edidit librum Regule pastoralis, directum ad Ioannem Constantinopolitane sedis episcopum. In quo docet qualis quisque 160 ad officium regiminis ueniat, uel qualiter, dum uenerit, uiuere, uel docere subiectos studeat.

54. Idem etiam, efflagitante Leandro episcopo, librum beati Iob mystico ac morali sensu disseruit, totamque eius propheticam historiam triginta quinque uoluminibus largo eloquentie fonte explicuit. In quibus quidem quanta mysteria sacramentorum aperiantur, quantaque sint in amorem uite eterne precepta, uel quanta clareant ornamenta uerborum, nemo sapiens explicare ualebit, etiam si omnes artus eius uertantur in linguas.

 [1Kb] 55. Scripsit etiam, et quasdam epistolas ad predictum Leandrum, e quibus una in eisdem libris Iob titulo prefationis annectitur; altera eloquitur de mersione  baptismatis, in qua inter cetera ita scriptum est: Reprehensibile, inquit, esse nullatenus potest infantem in baptismate mergere, uel semel, uel ter, quando in tribus mersionibus personarum Trinitas, et in una potest Diuinitatis singularitas designari.

[1Kb] 56. Fertur tamen idem sanctissimus uir, et alios libros morales scripsisse, totumque textum quatuor Euangeliorum sermocinando in populis exposuisse, incognitum scilicet nobis opus. Felix tamen, et nimium felix, qui omnia studiorum eius potuit cognoscere. Floruit autem Mauricio Augusto imperatore. Obiit in ipso exordio Phocatis Romani principis.



CAPUT XLI.

[1Kb] 57. Leander, genitus patre Seueriano, Carthaginiensis prouincie, professione monachus, et ex monacho  Hispalensis Ecclesie prouincie Bethice constitutus episcopus, uir suauis eloquio, 161 ingenio prestantissimus, uita quoque etiam atque doctrina clarissimus, ut, et fide eius atque industria populi gentis Gothorum ab Ariana insania ad fidem catholicam reuerterentur. Hic namque in exsilii sui peregrinatione composuit duos aduersus hereticorum dogmata libros, eruditione sacrarum Scripturarum ditissimos, in quibus uehementi stylo Ariane impietatis confodit atque detegit prauitatem, ostendens, scilicet, quid contra eosdem habeat catholica Ecclesia, uel quantum distat ab eis religione, uel fidei sacramentis.

[1Kb] 58. Exstat et aliud laudabile eius opusculum aduersus  instituta Arianorum, in quo, propositis eorum dictis, suas responsiones opponit. Preterea edidit unum ad Florentinam sororem de Institutione uirginum et contemptu mundi libellum, titulorum distinctionibus prenotatum. Siquidem, et in Ecclesiasticis Officiis idem non paruo laborauit studio; in toto enim Psalterio duplici editione orationes conscripsit; in sacrificio quoque, laudibus atque psalmis, multa dulci sono composuit.

[2Kb] 59. Scripsit et epistolas multas: ad papam Gregorium de baptismo unam, alteram ad fratrem, in qua premonet cuique mortem non esse timendam. Ad ceteros quoque episcopos plurimas promulgauit familiares epistolas, et si non satis splendidas uerbis, acutas tamen sententiis. 162 Floruit sub Recaredo  uiro religioso, ac principe glorioso, cuius etiam temporibus mirabili obitu uite terminum clausit.



CAPUT XLII.

[2Kb] 60. Lucinianus, Carthaginis Spartarie episcopus, in Scripturis doctus: cuius quidem multas epistolas legimus, de sacramento denique baptismatis unam, et ad Eutropium abbatem, qui postea ualentie episcopus fuit, plurimas. Reliqua uero industrie et laboris eius ad nostram notitiam minime uenerunt. Claruit temporibus Mauricii Augusti. Occubuit Constantinopoli, ueneno  exstinctus ab emulis, sed, ut scriptum est: Iustus quacunque morte preoccupatus fuerit, anima eius in refrigerio erit.



CAPUT XLIII


[1Kb] 61. Seuerus, Malacitane sedis antistes, collega et socius Luciniani episcopi, edidit libellum unum aduersus uincentium Cesaraugustane urbis episcopum, qui ex catholico ad Arianam prauitatem fuerat deuolutus. Est, et alius eiusdem de uirginitate ad sororem libellus, qui dicitur annulus: cuius quidem fatemur cognouisse titulum, ignorare eloquium. Claruit temporibus predicti imperatoris, quo etiam regnante uitam finiuit.



CAPUT XLIu.

[1Kb] 62. Ioannes, Gerundensis ecclesie episcopus, natiuitate Gothus, 163 prouincie Lusitanie Scalabi natus. Hic, cum esset adolescens, Constantinopolin perrexit, ibique Greca et Latina eruditione munitus, post  decem et septem annos in Hispanias reuersus est, eodem tempore quo incitante Leouigildo rege, Ariana feruebat insania. Hunc supradictus rex, cum ad nefande heresis crudelitatem compelleret, et hic omnino resisteret, exsilio trusus, et Barcinonem relegatus, per decem annos multas insidias, et persecutiones ab Arianis perpessus est.

[2Kb] 63. Qui postea condidit monasterium quod nomine Biclaro dicitur, ubi congregata monachorum societate, scripsit regulam ipsi monasterio  profuturam, sed et cunctis Deum timentibus satis necessariam. Addidit in libro Chronieorum ab anno primo Iustini Iunioris principatus, usque ad annum octauum Mauricii principis Romanorum, et quartum Recaredi regis annum, historico compositoque sermone ualde utilem Historiam: et multa alia scribere dicitur, que ad nostram notitiam non peruenerunt.



CAPUT XLu.

[2Kb] 64. Eutropius, ecclesie ualentine episcopus, dum adhuc in monasterio Seruitano degeret, et pater esset monachorum, scripsit ad papam Lucinianum, cuius supra fecimus mentionem, ualde utilem epistolam, in qua petit ab eodem quare baptizatis infantibus chrisma, post hec unctio tribuatur. Scripsit et ad  Petrum 164 episcopum Ircauicensem de districtione monachorum salubri sermone compositam epistolam, et ualde monachis necessariam.



CAPUT XLuI.

[1Kb] 65. Maximus, Cesaraugustane ciuitatis episcopus, multa uersu prosaque componere dicitur. Scripsit et breui stylo historiolam de iis que temporibus Gothorum in Hispaniis acta sunt, historico et composito sermone, sed et multa alia scribere dicitur, que necdum legi.



AD S. ISIDORI HISPALENSIS OPERA APPENDICES.





APPENDIX PRIMA. S. ILDEFONSI TOLETANI EPISCOPI LIBER DE uIRORUM ILLUSTRIUM SCRIPTIS.







APPENDIX II. 178 ARCHIEPISCOPI TOLETANI uETERES.
Ex Editione Grialii, et tom. III Patrum Toletanorum.

 1. Sanctus Eugenius  missus a sancto Dionysio, et martyr Parisiis.---2. Melantius  in concilio Eliberitano.---3. Pelagius . Hinc numerare incipit sanctus Ildefonsus, et catalogus sancti Aemiliani, forte a pace Constantini.---4. Patrunus.---5. Turibius.---6. Quintus.---7. uincentius.---8. Paulatus.---9. Natalis.---10. Audentius, de quo Gennadius. uide Ildefonsum, cap. 2.---11. Asturius , de quo Ildefonsus, cap. 2.---12. Isicius.---13. Martinus.---14. Castinus.---15. Campeius.---16. Sinticio, uel Sinticius.---17. Praumatus.---18. Petrus I. Hic aliqui Hectorem inserunt ex concilii Tarraconensis uetusto Codice.---19. Celsus.---20. Montanus , de quo Ildefonsus, cap. 3.---21. Iulianus.---22.---Bacauda.---23. Petrus II.---24. Euphemius, seu Euphimius . Subscripsit tertio concilio Toletano, anno 589, apud exteros etiam mirandus, ut patet ex tom. I Antiquit. eccles. Schelstratii.---25. Exuperius.---26. Conantius.  Alii preferunt Adelphium.---179 27. Adelphius . Subscripsit cuidam concilio Toletano anno duodecimo Recaredi.---28. Aurasius , de quo Ildefonsus, cap. 5.---29. Sanctus Helladius , de quo sanctus Ildefonsus, cap. 7.---30. Iustus : de quo sanctus Ildefonsus, cap. 8.---31. Eugenius II , de quo Ildefonsus, cap. 12.---32. Eugenius III , de quo Ildefonsus, cap. 13.---33. Sanctus Ildefonsus . De eo Iulianus.---34. Quiricus . Subscribit concilio Toletano  XI.---35. Sanctus Iulianus . De eo Felix.---36. Sisebertus . Depositus in concilio Toletano XuI.---37. Felix . Subscribit concilio Toletano XuI.---38. Guntericus, seu Gundericus .---39. Sinderedus . Romam Saracenorum tempore fugiens, subscribit concilio Romano sub Gregorio II. Eodem tempore Oppa, seu Oppas intrusus. Item Urbanus functus munere absentis episcopi Sinderedi.


Hinc sequentes episcopi sub iugo Saracenorum.

40. Urbanus  primum uicarius, deinde, ut credi potest, post obitum Sinderedi episcopus.---41. Sunieredus ---42. Concordius .---43. Cixila . Scribit uitam sancti Ildefonsi, et ad illum scribit Adrianus papa.---44. Elipandus . Eius opinio damnata in concilio Francfordiensi, ann. 794.---45. Gumesindus .---46. Wistremirus , de quo et meminit sanctus Eulogius Cordubensis hoc tempore.---47.  Sanctus Eulogius Cordubensis , electus anno 859, quo martyr obiit.---48. Bonitus.---49. Ioannes . Obiisse era 994 dicitur in Codice sancti Aemiliani.---50. Paschalis . Ordinatus fuit Legione, anno 1058. Episcopus adhuc Toletanus erat anno 1067. uide Hisp. sacr. tom. XXXu, pag. 83. Aliorum episcoporum notitia desideratur, usque ad annum 1086, quo post ereptam e Saracenorum iugo Toletum Bernardus renuntiatus fuit archiepiscopus.





APPENDIX III. CARMINA S. ISIDORO ASCRIPTA. uersus qui in Bibliotheca sancti Isidori episcopi Hispalensis legebantur, et alii sancto Isidoro ascripti. *


 [1Kb] I. Sunt hic plura sacra, sunt hic mundalia plura:
   180 Ex his si qua placent carmina, tolle, lege.
Prata uides plena spinis, et copia florum.
    Si non uis spinas sumere, sume rosas.
Hic gemine radiant ueneranda uolumina legis,
   Condita sunt pariter hic noua cum ueteri.
[1Kb] II. Ille Origenes ego, doctor uerissimus olim,
    Prereptus subito lingua nocente fui.
Condere, si credis, studui tot millia libros,
   Quot legio missos ducit in arma uiros.
Nulla meos unquam tetigit blasphemia sensus.
   Sed uigil et prudens, tutus ab hoste fui.
Sola mihi casum Periarchon dicta dederunt,
   His me coniectum impia tela premunt.
[1Kb] III. Gallia me genitum, me Pictauis ore tonanti
   Doctorem Hilarium misit alumna suum.
[1Kb] Iu. Ambrosius doctor, signis insignis, et hymnis,
   Enitet hic titulis, enitet eloquiis.
[1Kb] u. Mentitur, qui te totum legisse fatetur.
   An quis cuncta tua lector habere potest?
Namque uoluminibus mille, Augustine, refulges.
   Testantur libri quod loquor ipse tui.
Quamuis multorum placeat prudentia libris.
   Si Augustinus adest, sufficit ipse tibi.
[1Kb] uI. Hieronyme interpres, uariis doctissime linguis.
 Te Bethlehem celebrat, totus te personat orbis.
Te quoque nostra tuis promit bibliotheca libris.
[1Kb] uII. Nomine Ioannes Chrysostomus inde uocatus,
   Aurea quod nostrum lingua coruscat opus.
181 Constantinopolis me preceptore refulget,
   Et celebror libris doctor ubique meis.
Composui mores, uirtutum prelia dixi,
   Et docui miseros crimina flere reos.
[1Kb] uIII. Clarior eloquio cunctis, Cypriane, refulges.
   Tu modo doctor eras, tu modo martyr ades.
[1Kb] IX. Si Maro, si Flaccus, si Naso, et Persius horret,
   Lucanus si te, Papiniusque tedet,
Par erat eximio dulcis Prudentius ore,
   Carminibus uariis nobilis ille satis.
 [1Kb] X. Perlege facundi studiosum carmen Auiti,
   Ecce Iuuencus adest, Seduliusque tibi.
Ambo lingua pares, florentes uersibus ambo,
   Fonte euangelico pocula larga ferunt.
Desine gentilibus ergo inseruire petis,
   Dum bona tanta potes, quid tibi Calliren?
[1Kb] XI. Historias rerum et transacti tempora secli,
   Condita membranis hec simul arca gerit.
[1Kb] XII. Quantum Augustino clares tu, Hippone, magistro,
   Tantum Roma suo presule Gregorio.
[1Kb] XIII. Non satis antiquis doctoribus impar haberis,
   Leander uates. Hoc tua dicta docent.
[2Kb] XIu. Conditur hic iuris series amplissima legum,
   ueridico Latium que regit ore forum.
Non fucos libros gestant hec scrinia nostra.
   Qui cupis, ecce lege, si tua uota libent.
Tolle hic segnitiem, pone fastidia mentis.
   Crede mihi, frater, doctior inde redis.
 An dicis forte: Quid iam mihi ista necesse est?
   Quod mediter studii non superesse mihi.
Explicui historias, percurrique omnia legis,
   182 uere hoc si dicis, iam nichil ipse sapis,
[1Kb] Xu. Quos claros orbe celebrat medicina magistros,
   Hos presens pictos signat imago uiros.
Sunt medico dona, quandiu quisque laborat.
   Aeger iam surgit, nulla lagena uenit.
Quod debes medico, redde eger, ne mala rursus
   Occurrant, curret denuo nemo tibi.
Pauperis attendat medicus censum, atque potentis:
   Dispar conditio dispari habenda modo est.
Si fuerit diues, sit iusta occasio lucri;
   Si pauper, merces sufficit una tibi.
 [1Kb] XuI. Quidquid Arabs aris, quidquid fert Indus odoris,
   Quidquid et Ionii peruehit unda maris.
Cinnamomum, myrrham, folium, casiamque nitentem,
   Balsama, thus, calamum, coryciumque crocum,
Hec possunt magnorum pigmentaria regum,
   Et domus immensis proflua diuitiis.
Nos uiles fruimur pratorum germinis herbas,
   Quas humiles ualles et iuga celsa ferunt.
Ergo sacri Hesperidum montes, et rura ualete.
   Nam multis curis munera nostra ualent.
Hic odorata iacent, hic spirant cinnama, thura,
   Queque opulentus Arabs, queque Sabea feret.
Unguenti genera dum sint gratissima plura,
   Nil rosa, nil uiola gratius esse potest.
Cedet Elinus, cedet Amaracinus illis,
    Cedet et hic Cypro que regione uenit.
Unguenta hic cernis uaria, que Grecia misit,
   Plurima et Hesperia de regione sumus.
uascula concreta fragilis de puluere terre
   Pigmenta gerimus, pocula nulla damus.
[1Kb] XuII. Qui calamo certare nouit cum mortua pelle,
   183 Si placet, hic ueniat; hic sua bella gerat.
Quisque uagus fuerit media librarius hora,
   Suspensus binis feriatur terga flagellis.
[1Kb] XuIII. Si plus, bis, terque, quaterque fieri quod uult
   Scriba magis nosset, eo oportet, amice.
   Si sapis, et sentis, hoc tibi dico, tace.
Non patitur quemquam coram se scriba loquentem,
   Non est hic, quod agas, garrule, perge foras.
[1Kb] XIX. Hunc cecinit Salomon mira dulcedine librum
Qui tenet egregias Sponsi, Sponseque camenas,
 Ecclesie et Christi laudes hinc inde canentes.
Et thalami memorat socios sociasque fideles.
Has, rogo, mente tua, iuuenis, mandare memento.
Cantica sunt nimium falsi hec meliora Maronis.
Hec tibi uera canunt uite precepta perennis.
Auribus ille tuis male friuola falsa sonabit.

 Carmen de eclipsi lune.

[2Kb] Tu forte in luco lentus uaga carmina gignis,
Argutosque inter latices et musica flabra
Pierio liquidam perfundis nectare mentem.
At nos congeries obnubit turbida rerum,
[5] Ferrateque premunt milleno milite cure.
Legicrepi tundunt, latrant fora, classica turbant.
Et trans Oceanum ferimur porro usque, niuosus
Cum teneat uasco, nec parcat Cantaber horrens.
En quibus indicas ut crinem frondea Phebi
[10] Succingant, hedereue comas augustius umbrent.
En quos flammantem iubeas uolitare per ethram.
Quin mage pernices aquilas uis pigra elephantum.
Precurret, uolucremque pigens testudo molossum
184 Quam nos rorifluam sectemur carmine lunam.
[15] Sed tamen incuruus per pondera terrea nitens,
Dicam, cur fesso liuescat circulus orbe,
 Purpureumque iubar niuei cur tabeat oris.
Non illam, ut populi credunt, nigrantibus antris
Infernas ululans mulier predira sub umbras
[20] Detrahit altiuago e speculo; nec carmine uicta
uel rore Stygias **
uincibilemque petit clamorem; quippe per ethram,
Qua citimus limes dispescit turbida puris,
Inuiolata meat; sed uasto corpore tellus,
[25] Que medium tenet ima polum, dum lumina fratris
Detinet umbriferis metis tum sidere crasso
Pallescit teres umbra rote, dum transeat axem
Aggerei uolox tumuli, speculoque rosanti
Fraternas reparet per celum libera flammas.
[30] Sed quia mira putas, cur, cum uis maxima solis
Bis nouies maior clueat, quam terreus orbis,
Nunc circumcingat terrestres lumine metas,
Sume ratum rationis opus; namque aspice Phebum,
Quam sublimis eat conuexa per aurea mundi,
[35] Quamque humilem terram collustret curribus altis:
 Hic ingens utcunque libet uel desuper ignes
Sparserit, obliquo uel cum radiauerit axe
In terram radii franguntur; cetera solis
Lumina, qua maior iaculis radiantibus exit,
[40] Nil obstante globo, tendunt per inania uasta,
Donec pyramidis peragat uicta umbra cacumen.
Per quam cum Phebe ualidos agit uda iugales,
Infima uicinis nonnunquam decolor umbris
Fratre caret, uacuoque exsanguis deficit ore.
[45]  Cur autem sola spolietur lumine luna,
Nil uero mirum est; quippe illam lucis egentem
Lux aliena fouet, quam cum pars proxima mete
Inuidet, exspectat radios male cerula fratris.
At chorus astrorum reliquus non tangitur umbris.
[50] Et proprium cunctis iubar est, nec sole rubescunt.
Sed sudum ***
185 Porro ultra solem rapitur cum uertice celi.
Iam cur semestri non semper palleat orbe,
 Inflexi prestant obliquo tramite cursus.
[55] Namque uagans errore rato cum deuia tortos
Colligit anfractus, metam sol eminus exit,
Intorquetque peplum noctis, radiatque sororem.
Hec eadem ratio est, subitis cur frangitur umbris
Augusti solis rutilum iubar, indiga lucis
[60] Quando inter terram et solem rota corporis almi
Luna meat, fratrem rectis obiectibus arcens.





APPENDIX Iu. CHRONICA REGUM uISIGOTHORUM.

 Era quadringentesima in Gothis primus rex Athanaricus efficitur. Post hunc Alaricus; quo in Italia mortuo, Athaulfus eligitur. Isto regnante, Gothi, relicta Italia, Gallias, ac postea Hispanias, occupant. Anni uero regum hac summa notantur.

[1Kb] 1. Athanaricus  regnauit annos XIII.

2. Alaricus  regnauit annos XXuIII, in Italia.

[1Kb] 3. Athaulfus  regnauit annos uI.

[1Kb] 4. Segericus  regnauit  annos uII. Alibi, semis tantum.

[1Kb] 5. Walia  regnauit annos III.

[1Kb] 6. Theuderedus  regnauit annos XXXIII.

[1Kb] 7. Turismundus  regnauit annos III. Alibi I.

[1Kb] 8. Theudericus  regnauit annos uII. Alibi, XIII.

[1Kb] 9. Euricus  regnauit annos Xu. Alias, XuII.

186 10. Alaricus  regnauit annos XXIII.

[1Kb] 11. Gisaleicus  regnauit  annos III, et in latebra annum I. Alibi, Xu.

[1Kb] 12. Theudericus  de Italia regnat in Hispania, tutelam agens Amalarico nepoti suo per consules annos XI. Alias, Xu.

Amalaricus  regnauit annos u.

[1Kb] 13. Theudis  regnauit annos uI, menses uI. Alias, a. XuII, m. u.

[1Kb] 14. Theudisclus  regnauit annum I, menses uI, dies XIII.

[1Kb] 15. Agila  regnauit annos u, menses uI, dies XIII.

[1Kb] 16. Athanagildus  regnauit  annos Xu, menses uI. Alias, annos XIu. uACAT regnum menses u. Et alibi XIII.

[1Kb] 17. Liuua  regnauit annum I.

[1Kb] 18. Leouigildus  regnauit annos XuIII.

[1Kb] 19. Recaredus  regnauit annos Xu, menses uI, dies X.

[1Kb] 20. Item Liuua  regnauit annum I. Alias, II, menses uI.

21. Witericus  regnauit annos uI, menses X.

[1Kb] 22. Gundemarus  regnauit annum I, menses X, dies XIu.

 [1Kb] 23. Sisebutus  regnauit annos uIII, menses XI, dies XuI. Alias menses uI.

[1Kb] 24. Item Recaredus  regnauit menses III. Alias, paucos dies.

25. Suintila  regnauit annos X.

[1Kb] 26. Sisenandus  regnauit annos Iu, menses XI, dies XIu.

[1Kb] 27. Chintila  regnauit annos III, menses IX, dies IX.

28. Tulga  regnauit annos II, menses Iu.

187 [1Kb] 29. Chindasuinthus  solus regnauit annos uI, menses uIII, dies XI. Item cum filio suo Domino Reccesuintho rege regnauit annos Iu, menses uIII, dies XI. Obiit pridie Kal. Octobris, era DCXCI.

[1Kb] 30. Reccesuinthus  regnauit annos XXIII, menses uII, dies XI. Obiit Kal. Septembribus, die 4 feria, hora 3, era 710, anno incarnationis  Domini nostri Iesu Christi 672, anni cycli decennouennalis 8, luna 3. Idem cum patre suo regnauit annos Iu, menses uIII, dies XI.

[1Kb] 31. Suscepit autem domnus Wamba  regni gubernacula eodem die quo ille obiit, in supradictis Kalendis Septembribus, dilata unctionis solemnitate usque in diem III Kal. Octobr.,  luna 21, era qua supra. Idem quoque gloriosus Wamba rex regnauit annos uIII, mensem I, dies XIu. Accepit quoque penitentiam predictus princeps die Dominico exeunte, hora noctis prima, quod fuit pridie Idus Octobris luna 15, era 718.

[1Kb] 32. Suscepit autem succedente die, secunda feria, gloriosus domnus noster Eruigius  regni sceptra, quod fuit Id. Octobris, luna 16, era 718, dilata unctionis solemnitate usque in superuenientem diem Dominicum, quod fuit XII Kalendas Nouembris, luna 22, era qua supra. Item quoque gloriosus Eruigius rex regnauit ann. uII, diebus XXu, in quo die in ultima egritudine positus elegit sui successorem in regno gloriosum nostrum dominum Egicanem, et altera die, quod fuit XuII Kal. Decembris, sexta feria, sic idem dominus Eruigius accepit penitentiam, et cunctos seniores absoluit, qualiter cum iam dicto principe glorioso domino Egicane ad sedem regni sui in Toleto accederent.

33. Unctus est autem dominus noster Egica  in regno in ecclesia sanctorum Petri et Pauli pretoriensis sub die uIII Kal. Decembris, die Dominico, luna 14, era 725.

[1Kb] 34. Unctus est autem Witiza  in regno die quo fuit XuII Kal. Decembris, era 738.





APPENDIX u.
Chronologia, et series Gothicorum regum ex Codice Regiouaticano 667.

 188 1. Primum in Gothis regnauit Athanaricus annis XIII. Iste primus per ualentem imperatorem heresim Arianam cum omni Gothorum gente intrauit.  Sub isto legem Gothi, ac litteras habere ceperunt; et cum eodem rege ab Hunnis de terra propria expulsi sunt. Rex quoque Constantinopoli uitam finiuit sub imperatore Theodosio 

2. Alaricus regnauit annis XIu. Iste ob uindictam Gothorum *, quos Romani interfecerunt, exercitum mouit, et Romam cepit, ibique Placidiam Theodosii imperatoris filiam cum opibus multis depredauit. Postea in Italia obiit sub imperatoribus Honorio et Arcadio.

3. Ataulfus regnauit annis uI. Iste supradictam Placidiam coniugem accepit, et regni anno 5 de Italia Gallias adiit. Et dum Hispanias petere uoluisset, a suis interfectus est in Barcilona sub imperatoribus Honorio et Arcadio.

4. Sigericus regnauit ann. I. Iste, dum pacem cum Romanis habere uoluisset, mox a suis est interfectus sub imperio predicto.

5. Wallia regnauit ann. III. Belligerator fuit; cum imperatore Honorio pacem habuit, et sororem eius  Placidiam ei reddidit. Iste Hispanias ingressus, uandalos et Sillingos [Al., uandalos Selinguos] in Betica bello exstinxit, et Alanos ad nichilum redegit.  Ad Africam classe transire disposuit; sed Gaditanum mare eum non dimisit. In Gallias rediit, ibique uitam finiuit sub imperio Honorii.

6. Teuderedus regnauit ann. XXXIII. Iste Litorium ducem Romanum, et cum eo multa millia Romanorum exstinxit; ex Hunnis ducenta millia interfecit, ibique preliando occiditur sub imperio Theodosii Minoris.

7. Turismundus filius eius regnauit ann. I, qui dum feralis et noxius esset, a Theuderico, et Frigdario, et fratribus, interfectus sub imperatore Marciano.

8. Theudericus regnauit ann. XIII. Iste dum Gothis Auito imperatori sumere auxilium dedit; et ob hoc inde cum licentia idem Auiti imperatoris cum ingenti exercitu Hispanias intrauit, et milliario 12 ab Asturica apud Urbicum fluuium Recchiarum Sueuorum regem prelio superauit, eumque persequens, in Portucale cepit atque occidit. Bractam [Forte, Bracharam] cepit; sicque inde per Lusitaniam in  Gallias rediit; ibique ab Eurico eius fratre occisus sub imperatore Leone.

9. Euricus regnauit ann. XXuI. Iste Lusitaniam depredauit, Pampilonam, et Cesaraugustam cepit, et Gothis legem dedit. Arelate obiit sub imperatore Zenone.

10. Alaricus, filius eius, regnauit ann. XXIII, quem Clodoueus rex Francorum apud Pictauium bello interfecit. Ob cuius uindictam Theodericus 189 socer eius Italie rex Francos perterruit, et regnum Gothis integrum restituit sub imperatore Anastasio.

11. Gesaleicus, Alarici filius, regnauit ann. Iu. Iste a Gundebaldo Burgundionum rege in Narbona superatus, ad Barcilonam fugit. Inde ad Africam ad uandalos pro auxilio perrexit, et non impetrauit. Inde reuersus, apud Barcilonam a duce Theuderici Italie regis interfectus sub imperatore Anastasio.

12. Theudericus supradictus, occiso Gisaleico, regnum Gothorum tenuit ann. Xu; et superstiti nepoti  suo Amalarico reliquit. Ipse Italiam rediit, et ibi uitam finiuit sub imperatore Iustiniano.

13. Amalaricus regnauit ann. u. Iste a Childeberto Francorum rege superatus, Narbone interiit sub imperatore Iustiniano.

14. Theudis regnauit an. XuII. Iste, quamuis hereticus, pacem concessit Ecclesie, et episcopis licentiam dedit in Toletana urbe concilia peragere. Francorum reges infra Hispanias usque Minium superauit; eumque in palatio quidam insaniam simulando interfecit sub imperatore Iustiniano.

15. Theudisclus regnauit ann. I; qui dum toros multorum macularet, et obiter multis necem excogitaret, mox inter epulas gladio Hispali iugulatur sub eodem Iustiniano.

16. Agila regnauit an. u. Iste dum ad Cordubam urbem pugnaret, et in contemptu Christi sepulcrum sancti martyris Aciscli quodam horrore pollueret, filium ibi cum multa copia interfectum, et omnem thesaurum regum amisit, et Emeritam fugit; ibique  sui eum interfecerunt sub imperatore Iustiniano.

17. Athanagildus regnauit ann. XIu. Iste contra milites Iustiniani imperatoris, quos ipse contra Agilanem petierat, diu conflixit, atque eos exstinxit. Toleto morte propria decessit sub imperatore Iustiniano.

18. Liuua regnauit ann. III, in Narbona. Iste fratri Leouigildo Hispanie administrationem dedit; ipse Galliis prefuit.

19. Leouigildus, adepta Gallia, et Hispania, regnauit ann. XIu. Iste ualde heresi Ariane deditus, persecutionem Catholicis intulit, et ecclesiarum priuilegia tulit. Massonam Emeritensium episcopum exsilio relegauit. Suis perniciosus fuit, potentes per cupiditatem damnauit. Sueuos superauit, et Gallecie regnum Gothis admiscuit. Primus regali ueste opertus solio resedit. Urbem in Celtiberia fecit, et Recopolim nominauit. Gothorum leges ante correxit, et Toleto propria morte decessit sub Mauricio imperatore.

 20. Recaredus, filius eius, regnauit ann. Xu. Iste, in exordio regni sui catholicam fidem adeptus, omnem Gothorum gentem ad cultum Dei, recteque fidei reuocauit, et per synodum episcoporum Gallie et Hispanie fidem catholicam confirmauit, Francorum hoste LX millia in Hispania bello prostrauit, et tempora regni sui omni bonitate honorauit. Fine pacifico Toleto decessit, imperatore Mauricio.

21. Liuua, filius eius, regnauit ann. II. Istum precisa  dextra innocuum Wictericus occidit, et regnum sibi suscepit sub imperatore Mauricio.

190 22. Wictericus regnauit ann. uII, uir quidem strenuus in armorum arte, sed exspers uictorie; quod fecit recepit. Inter epulas enim prandii a suis interfectus est sub imperatore Phoca.

23. Gundemarus regnauit annis II. uascones una expeditione uastauit, et morte propria Toleto decessit sub imperio Heraclii.

24. Sisebutus regnauit ann. uIII. Iste potestate Iudeos ad fidem Christi perduxit, et ecclesiam sancte Leocadie Toleto opere miro fundauit. Astures et uascones in montibus rebellantes humiliauit, et suis per omnia beneuolus fuit. Hunc quidam proprio morbo, alii potionis liaustu immoderato asserunt occisum sub imperio Heraclii. Tunc nefandus Mahomat in Africa nequitiam legis stultis populis predicauit.

25. Suintila regnauit ann. X. uictoria et consilio  magnus fuit. uascones deuicit, duos patricios Romanos cepit; omnes Hispanim et Galliam strenue rexit, et ob meritum pater pauperum uocatus est; et fine proprio Toleto decessit sub imperio Heraclii.

26. Sisenandus regnauit ann. Iu. Iste synodos episcoporum egit; patiens fuit, et regulis catholicis orthodoxus exstitit. Toleto uitam finiuit sub imperio Heraclii.

27. Chintila regnauit ann. III. Synodos plurimas Toleto cum episcopis egit, et subditum regnum fide firmauit. Toleto decessit sub imperio Heraclii.

28. Tulga regnauit ann. III. Blandus in omnia fuit.

29. Chindasuinthus regnauit solus ann. uI, et cum filio suo Reccesuintho ann. Iu. Huius tempore quieuit Hispania, et per synodos erudiuit Ecclesiam. Toleto obiit sub imperio Constantini Noui.

30. Wamba regnauit ann. IX. Primo regni sui anno  rebellante sibi Paulo duce cum quadam parte Hispanie, prius feroces uascones in finibus Cantabrie perdomuit; deinde cunctis ciuitatibus Gothie et Gallie captis, ipsum postremo Paulum in Nemausense urbe uictum celebri triumpho sibi subiecit. Postea ab Eruigio regno priuatur sub imperio Constantini Noui.

31. Eruigius regnauit ann. uI. Iste synodos multas Toleto cum episcopis egit; filiam suam coniugem dedit Egicani. Toleto obiit sub imperio Iustiniani.

32. Egica regnauit ann. Xu. Iste dum regnum accepit, filiam Eruigii cum iuratione Wambe subiecit. Filium suum Witizanem principem secum regno prefecit. Toleto decessit sub imperio Leonis.

33. Witiza regnauit ann. X. Toleto uitam finiuit sub imperio Tiberii.

34. Rudericus regnauit ann. III. Istius tempore era 752, Farmalio terre Saraceni euocati Hispanias occupauerunt, regnumque Gothorum ceperunt; quod  adhuc usque ex parte pertinaciter possident; et cum Christianis die noctuque bella ineunt, et quotidie confligunt, dum predestinatio usque diuina dehinc eos expelli crudeliter iubeat. Reges Gothorum defecerunt. Sunt  sub uno ann. 314; Alarico regnante ab era 301, ingressi sunt Gothi in Italiam. Post huius annos reges Gothi Galliam ingressi sunt. 191 Post septem annos Gothi Hispaniam migrauerunt. In era D. IX. LXu.  regnauit Carolus Francorum rex, et patricius Rome.





APPENDIX uI. EXPOSITIO IN CANTICUM CANTICORUM SALOMONIS. *

 [1Kb] CAP. I.---1. Osculetur me osculo oris sui. Tangat me dulcedine presentie sue, quem sepius a prophetis promissum audiui. Quia meliora sunt ubera tua uino. Dulcedo euangelice doctrine austeritate legali melior est. Fragrantia unguentis optimis. Donis Spiritus sancti: A chrisma Christus, id est, ab unctione unctus, quod nomen cum gratia sancti Spiritus in baptismo effunditur in omnes fideles. Ideo adolescentule dilexerunt te. Electorum anime gratia baptismatis renouate.

[1Kb] 2. Trahe me post te. Ut ascendentem in celos sequar. Introduxit me rex in cellaria sua. Fide in gaudia celestis patrie interna. Exsultabimus, et letabimur in te memores uberum tuorum super uinum. In te, non in nobis; memores per omnia, fidei gratiam super legis esse doctrinam. Recti diligunt te. Nullus te diligit nisi rectus; et nullus est rectus nisi qui te diligit. Nigra sum, sed formosa, filie Ierusalem. uox Ecclesie de suis pressuris. Nigra in pressuris persecutionum, sed formosa in decore uirtutum.

 3. Sicut tabernacula Cedar, sicut pelles Salomonis. In tentatione obscurata demonum, formosa in mortificando desideria carnalia. Nolite me considerare, quod fusca sim, quia decolorauit me sol. Nolite mirari, si hominibus despecta sim foris ob tentationum estus. Filii matris mee pugnauerunt contra me; posuerunt me custodem in uineis, uineam meam non custodiui. Acerbitas filiorum Synagoge me fecit uineam Ierosolymis non custodire, sed multarum esse uinearum, id est, Ecclesiarum per orbem custodem. Indica mihi quem diligit anima mea, ubi pascas, ubi cubes in meridie, ne uagari incipiam post greges sodalium tuorum. Indica mihi pastorem meum, quem tota mente diligo, et in quibus pascua et requiem habeat, ne, estu tentationum turbata, per sodalium, id est, hereticorum conuenticula eum querere incipiam.

4. Si ignoras te, o pulchra inter mulieres, egredere, et abi post uestigia gregum tuorum. Si ignoras, te sub huiusmodi tentationum conditione mihi esse  sponsatam, egredere a meo conspectu, et uarios errantium actus sequere. Et pasce hedos tuos iuxta tabernacula pastorum. Id est, perditos nutri auditores, secuta insipientium doctrinas magistrorum. Equitatui meo 192 in curribus Pharaonis assimilaui te, amica mea. Sicut priorem populum de Aegyptio liberaui timore, sic te, sponsa mea, si in me confideris, liberabo inanibus minis.

[1Kb] 5. Pulchre sunt gene tue, sicut turturis. Tanta te uerecundie salutaris uirtute decoraui, ut castitatem promisse mihi fidei nulla doctorum prauorum seductione corrumpas. Collum tuum, sicut monilia; murenulas aureas faciemus tibi, uermiculatas argento. In collo doctores designantur. In monilibus opera exprimuntur, quia ea que uerbo docent operibus ostendunt. In murenulis Scriptura sacra ostenditur, que auro spiritualium sensuum fulget interius, et argento celestis eloquii nitet exterius.

6. Dum esset rex in accubitu suo, nardus mea dedit odorem suum. Rege Christo in beatitudine celestis  secreti quiescente, sanctorum uirtus magne nobis gratiam suauitatis administrat. Fasciculus myrrhe dilectus meus mihi, inter ubera mea commorabitur. Mors dilecti mei, quam pro mea salute subiit, semper  in mea memoria commorabitur. Botrus cypri dilectus meus mihi in uineis Engaddi. Qui fuit fasciculus myrrhe in amaritudine passionis, ipse est botrus Cypri in dulcedine resurrectionis. Myrrha tristificat, uinum letificat. In uineis Engaddi propter carismata diuina, que post resurrectionem largitus est in baptismo suis participibus. Engaddi, fons hedi, baptismum significat.

7. Ecce tu pulchra es, amica mea, ecce tu pulchra es. Pulchra in simplicitate cordis et munditia operum. Oculi tui columbarum. Quia sensus tui spirituali sunt intelligentia prediti.

8. Ecce tu pulcher es, dilecte mi, ecce tu pulcher es. Tu solus naturaliter pulcher, ego ex te pulchra. Lectulus noster floridus. Pax sancte Ecclesie et uirtutibus sanctis florescit, et spirituali prole multiplicatur. Tigna domorum nostrarum cedrina; laquearia nostra cypressina. Tigna et laquearia doctores sunt in sancta Ecclesia propter munimen et decorem. Cedrina et cypressina propter eximias uirtutes eorum  et odorem bone uite.

CAP. II.---1. Ego flos campi, et lilium conuallium. Ego decus mundi, et gloria humilium. Sicut lilium inter spinas, sic amica mea inter filias. Tu requiem queris, et laudas lectuli; recordare quod candidior tribulationum aculeis efficeris, et maior est fructus predicationis, quam quietis.

2. Sicut malus inter ligna siluarum, sic dilectus meus inter filios. Sicut malus uisu, odore, gustu, antecellit ligna siluestria, sic Christus antecellit omnes sanctos, qui filii Dei dicuntur, sed gratia, ille solus natura. Sub umbra illius quem desideraueram sedi. Eodem protegente, quem semper adesse quesiui, quiesco, et secura permaneo. Et fructus eius dulcis gutturi meo. Quia gratie sue celestis dulcedine me refecit.

[1Kb] 3. Introduxit me in cellam uinariam, ordinauit in me caritatem. Cella 193 uinaria Ecclesia debet intelligi, in cuius unitate solummodo Spiritus sanctus  dari solet et accipi. Cuius gratia hoc loco uini nomine designatur. In qua cella ordinata caritas est, ut quisquam Deum toto corde plusquam seipsum diligat. Fulcite me floribus, stipate me malis, quia amore langueo. Consolamini me exemplis, seu incipientium, seu terminantium uiam salutis, dum adhuc in huius peregrinationis tedio amore superne uisionis languesco. Leua eius sub capite meo, et dextera illius amplexabitur me. In leua Christi temporalia eius bona, in dextera perpetue uite beatitudo designatur. Quia hic per spem mentem roborat, et illic per remunerationem glorificat.

4. Adiuro uos, filie Ierusalem, per capreas, ceruosque camporum, ne suscitetis, nec euigilare faciatis dilectam, quoadusque ipsa uelit. Contestor pacificas fidelium animas, per suas quamque uirtutes, que per munda et ruminantia animalia signate sunt, ne pia fratrum studia aliqua importunitate impediant; sed sic quisque de proximi profectu, sicut de suo gaudeat.

 5. uox dilecti mei. Subauditur, hec est; quem audiui adiurantem filias Ierusalem, ne me in eius amplexu quiescentem suscitarent. Ecce iste uenit saliens in montibus, transiliens colles. Tales enim saltus fecit  dilectus meus. De celo uenit in uterum, de utero in presepium, de presepio in crucem, de cruce in sepulcrum, de sepulcro rediit in celum. Iste, qui eleuatus est super omnes montes, et colles, id est, sanctorum altitudines.

6. Similis est dilectus meus capree, hinnuloque ceruorum. In assumptione carnis et humilitate capree; in uarietate uirtutum et innocentia hinnulo ceruorum Christus comparatur, id est, patriarcharum. En ipse stat post parietem nostrum, respiciens per fenestras, prospiciens per cancellos. Indutus pariete nostre mortalitatis latuit, sed prospiciens ad nos per cancellos, et fenestras miracula fecit, ut ex miraculis appareret Deus, qui ex passionibus latuit. En dilectus meus loquitur mihi. Ad predicandum me hortatur, dicens:

7. Surge, propera, amica mea, formosa mea, et ueni. Surge de stratu quietis, in quo tuimet solius curam agere queris; propera tu, et ueni ad impendendam  etiam proximis curam salutis per studium sedule predicationis. Iam enim hiems transiit, imber abiit, et recessit. Iam frigus infidelitatis, et imber iniquitatis recesserunt, que totum orbem usque ad tempus Dominice incarnationis tegebant. Flores apparuerunt in terra nostra. Id est, initia fidei et iustitie floruerunt in mundo, crescente Ecclesia.

8. Tempus putationis aduenit. Id est, ut, amputatis inutilibus uane religionis sarmentis, futuro fidei fructui preparentur corda hominum. uox turturis audita est in terra nostra. Id est, Christi Saluatoris nostri dicentis: Penitentiam agite, appropinquabit enim regnum celorum. Ficus protulit grossos suos. ueteris legis precepta ceciderunt. uine florentes 194 dederunt odorem. Id est, euangelicus populus, seu uites florentes sancte conuersationis odorem longe lateque dederunt.

9. Surge, propera, amica mea, speciosa mea, et ueni; columba mea in foraminibus petre, in cauerna macerie. O sponsa, et amica, cui tanta obtuli bona,  surge, et ueni; accingere ad certamen, unde eternam quietem accipies. Columba mea, per infusionem sancti Spiritus. In foraminibus petre, id est, uulneribus, que pro salute sponse sponsus accepit. In cauerna macerie, id est, custodia uirtutum celestium. Ostende mihi faciem tuam, sonet uox tua in auribus meis. uox, uidelicet, laudis, uel predicationis. uox enim tua dulcis, et facies tua decora. Illius namque uox Domino dulcis est, cui dulce uel uerbum Domini annuntiare, uel ipsi Domino laudes resonare. Et illa fides decora est, que, ex operibus ornata, aduersa pati non metuit.

10. Capite nobis uulpes paruulas, que demoliuntur uineas. Id est, uincite hereticos, et schismaticos, prauos fide, et dolosos uerbo, qui dente praue doctrine rudes fidelium mentes lacerare solent. Nam uinea nostra floruit. Id est, late electorum plebes germinant.

11. Dilectus meus mihi, et ego illi. Id est, solus  mihi dilectus, et solus adiutor mihi est. Et ego illi sola sum dilecta, quia nullus alius recte diligit Christum, nisi unica Ecclesia, et nulla alia ab eo diligitur. Qui pascitur inter lilia. Id est, munditia fidei, et candore uirtutum. Donec aspiret dies, et inclinentur umbre. Donec uenturi seculi lux oriatur eterna, et umbre, id est, errores presentis uite transeant. Reuertere, similis esto capree, hinnuloque ceruorum super montes Bether. Obsecro, dilecte mi, ut sepius dulcedine uisitationis tue reuertaris ad me, qui carne, quam de patriarcharum origine sumpsisti, super omnes altitudines celestium montium ascendisti, ut laborem peregrinationis mee speculatione eterne patrie releues.

CAP. III.---1. In lectulo meo per noctes quesiui quem diligit anima mea; quesiui, et non inueni. Iam dudum, inquit, multo studio quesiui Dominum; sed quia adhuc illecebris carnis mee subdita fui, et tenebris ignorantie obcecata, non inueni lumen ueritatis,  id est, Dominum. Surgam, et circuibo ciuitatem, per uicos et plateas queram quem diligit anima mea, quesiui illum, et non inueni. Proposui animo meo surgere de lectulo carnalium uoluptatum, terras ac maria circuire, et philosophorum audire magisteria; sed nec sic inueni illum.

2. Inuenerunt me uigiles, qui custodiunt ciuitatem. Num quem diligit anima mea, uidistis? uigiles sunt qui custodiunt Ecclesiam apostoli, et doctores, qui gentilitatem ueritatis indagine sollicita inuenerunt. Paululum, cum pertransissem eos, inueni quem diligit anima mea. Dum me illorum magisterio tradidi, mox lumen ueritatis, quod quesiui, inueni. Tenui illum, nec dimittam, donec introducam illum in domum matris mee, et in cubiculum genitricis mee. Teneo illum firma fide, donec in fine seculi per officium predicationis introducam illum in domum, et in cubile 195 Synagoge, que me genuit in Domino, et sit unum ouile, et unus pastor.

3. Adiuro uos, filie Ierusalem, etc. Ideo hunc uersum  repetit sponsus, ne minorem Ecclesie de gentibus congregate, quam de Iudeis habere sollicitudinem putaretur, sed ut sit de utrisque una sponsa, et illa dilectissima.

4. Que est ista que ascendit per desertum? Miratur Synagoga quomodo gentium populus, nullo circumcisionis mysterio emendatus, nulla prophetarum admonitione eruditus, subito ab infimis uoluptatibus per desertum idololatrie et gentilitatis ad alta uirtutum culmina, et sponsi amplexus ascendisset. Sicut uirgula fumi ex aromatibus. Igne amoris accensa omni nisu uirtutum ad celestia tendit.

5. Myrrhe, et thuris, et uniuersi pulueris pigmentarii. Ex mortificatione carnalium uoluptatum, et puritate orationum, et omnium uirtutum odore. En lectulum Salomonis sexaginta fortes ambiunt ex fortissimis Isrel. Lectulus Salomonis est conuersatio sanctorum; sexaginta fortes predicatores sunt sancti, et fortissimi bellatores, qui mundo corde digni sunt Dominum  uidere.

6. Omnes tenentes gladios, et ad bella doctissimi. Tenent enim gladium spiritus, quod est uerbum Dei, qui quod ore docent opere complent. Uniuscuiusque ensis super femur suum propter timores nocturnos. Nocturni timores sunt in die tentationis occulte. Ensis predicatoris est custodia uigilans, carnis concupiscentias premens, ne uerbum predicationis immunditia uite maculet.

7. Ferculum fecit sibi rex Salomon de lignis Libani. Ferculum Salomonis est sancta Ecclesia, que credentes ad eterne beatitudinis epulas leuat, que de fortibus animo, quasi de lignis imputribilibus, constructa est. Columnas eius fecit argenteas, reclinatorium aureum. Columne argentee sunt doctores eloquii luce fulgentes. Reclinatorium aureum est spes perpetue quietis fidelibus promissa.

8. Ascensum purpureum. Quid est ascensus purpureus, nisi martyrum sanguis, et passio Redemptoris  nostri? quia non ascenditur ad epulas uite, nisi per mysterium passionis Christi. Media caritate constrauit propter filias Ierusalem. Omnis enim qui caritatem habet Dei et proximi, ad hanc requiem, et ad has epulas letus perueniet. Hec omnia ornamenta Ecclesie prestitit Christus ob nimiam caritatem, qua dilexit nos, et tradidit semetipsum pro nobis.

9. Egredimini, et uidete, filie Sion, regem Salomonem. Egredimini mente, et actu de turbulenti mundi conuersatione, ut regem pacis ualeatis uidere. In diademate, quo coronauit eum mater sua. uidete Dominum Christum in humanitate, quam de uirgine matre susceptam, in maiestatis paterne dextera collocauit. In die desponsationis illius. Id est, in tempore incarnationis illius, quo ad copulandam sibi Ecclesiam sponsam ex uirginali utero processit. In die letitie cordis eius. Id est, redemptionis humani generis, que fuit dies letitie Christi.

 196 CAP. Iu.---1. Quam pulchra es, amica mea; quam pulchra es? Pulchram dicit Ecclesiam, et pulchram repetit, quia hanc et actione et predicatione uidit esse laudabilem. Oculi tui columbarum. Sensus tui spiritualium sunt rerum contemplatione excellentes, ac uenerandi. Absque eo quod intrinsecus latet. Magna est gloria quippe aperti operis, sed longe incomparabilior eterne retributionis, que necdum uideri potest.

2. Capilli tui, sicut greges caprarum. Possunt in capillis populi fideles accipi, qui maximum decus sua numerositate prebent Ecclesie. Que ascenderunt de monte Galaad. Galaad aceruus testimonii interpretatur, qui bene conuenit adunate multitudini sanctorum. Dentes tui sicut greges tonsarum. In capillis fragiliores, in dentibus uero perfectiores quique ad regendam Ecclesiam apti designantur.

3. Que ascenderunt de lauacro. Id est, fonte sacri baptismatis, qui et tonsi, et loti sunt, hoc est, nudati renuntiando seculo, et uite lauacro mundati. Omnes  gemellis fetibus, et sterilis non est in eis. Non est qui fetus boni operis in eis non agat. Sicut uitta coccinea, labia tua, et eloquium tuum dulce. uitta coccinea doctrina ueritatis intelligitur. Labia sponse cocco assimilantur, quia dominici sanguinis quo redempta est, pretium predicare non cessat Ecclesia, uel quia predicatio sancta ardore caritatis flammescit.

4. Sicut cortex mali Punici, gene tue. In genis uerecundia, in malo Punico passio Christi exprimitur. Habet ergo ruborem in genis sponsa mali Punici, cum sacramentum dominice crucis uerbis fatetur, et factis probat. Sicut turris Dauid, collum tuum. Turris Ecclesia est, collum predicatores, quorum fides et constantia in eadem ciuitate firma est, et undique inexpugnabilis. Que edificata est cum propugnaculis. Propugnacula autem eius ciuitatis Scripturarum sanctarum munimina sunt, uel Patrum precedentium.

5. Mille clypei pendent ex ea. Quia, quot in diuinis libris precepta sunt, tot sunt pectoris nostri munimina,  quibus contra insidias omnes defendimur. Omnis armatura fortium. Omnis instructio est uel operationis, uel doctrine celestis, per quam non solum euadimus, sed etiam superamus. Duo ubera tua, sicut duo hinnuli capree gemelli; qui pascuntur in liliis, donec aspiret dies, et inclinentur umbre. Duo ubera, duo sunt populi ex circumcisione uenientes, et gentilitate; qui per humilitatem quidem paruos se intelligunt, et peccatores, sed caritate currentes, omnia obstacula mundi transeunt, qui pascuntur in liliis, hoc est, candidissimis sanctorum Patrum exemplis, donec presentis mortalitatis umbras eterno die aspirante transeamus.

6. uadam ad montem myrrhe, et ad collem thuris. In myrrha mortificatio carnis, in thure deuotio orationis exprimitur; quasi diceret sponsus: Frequentabo eos, et pia propitius illustratione glorificabo, quos in passionis, siue orationis uirtute sublimes esse perspicio.

 7. ueni de Libano, sponsa mea, ueni de Libano. Libanus candor interpretatur, id est, anima bonis actibus candidata, quam tertio hortatur 197 sponsus ut ueniat. Primo uiuens in carne per bona opera; secundo, absoluta carne ad percipiendam uitam beatam; tertio, recepto corpore ad fruenda post resurrectionem gaudia perfecta.

8. Coronaberis de capite Amana, de uertice Sanir, et Hermon, de cubilibus leonum, de montibus pardorum. Leones propter superbiam, pardi propter crudelitatem maligni sunt spiritus; montes uero Amana superba infidelium corda, ubi immundi spiritus sedem habent, designant. Dum sancti predicatores tales ad uiam salutis conuertunt, coronantur de capite, et uertice montium, id est, principibus superborum,  quia de labore certaminis crescit corona glorie.

9. uulnerasti cor meum, soror mea sponsa, uulnerasti cor meum. In uulneratione cordis magnitudo amoris Christi in Ecclesia intelligitur. In uno oculorum tuorum, et in uno crine colli tui. In unitate sancta doctorum, id est, oculorum, et unitate sancta plebis, id est, capillorum. Quam pulchre sunt mamme tue, soror mea sponsa. Item in mammarum nomine sancti doctores designantur propter consolationem infirmorum et paruulorum sustentationem, que lacte exprimitur. Pulchriora sunt ubera tua uino. Suauitas gratie pulchrior est austeritate legis. Et odor tuorum unguentorum super omnia aromata. Fama suauissima diffuse per totum orbem fidei latior est quam ueteris legis et patrum in ea, que in sola Iudea coangustabatur.

10. Fauus distillans labia tua, sponsa. Fauus mel in cera est. Mel autem in cera spiritualis est diuinorum sensus, in littera mel stillans, quia multiplices  sensus pene singule sententie habent: labia spiritus sunt doctorum, qui multifarios sensus sacris litteris inesse pandunt. Mel et lac sub lingua tua. In lacte eruditio paruulorum, in melle perfectior doctrina tortiorum signatur; sub lingua, id est, in meditatione cordis.

11. Et odor uestimentorum tuorum, sicut odor thuris. uestimenta Ecclesie opera sunt eius, que odori thuris comparantur, quia cuncta, que sancta pro Domino agit Ecclesia, orationum pro ea uicem reddunt. Hortus conclusus, soror mea sponsa, hortus conclusus, fons signatus. Hortus conclusus Ecclesia est, quia multifaria spiritualium operum germina gignit; fons est, quia doctrina salutari redundat; conclusus, quia Domini protectione munita persistit: signatus, sermone fidei.

[1Kb] 12. Emissiones tue paradisus malorum Punicorum, cum pomorum fructibus. Per irrigationem sacri baptismatis sancta Ecclesia paradisum ex se emisit malorum Punicorum,  id est, sanctorum martyrum: cum pomorum fructibus, id est, cum sanctarum uirtutum fructu. Cypri cum nardo, nardus, et crocus. Cyprus arbor aromatica est, significatque celestis gratie benedictionem. Nardus dominice passionis typum; crocus caritatis feruorem exprimit; coniungitur cyprus nardo, cum diuina gratia confortat nos 198 pro Christo pati. Item nardus croco coniungitur, cum caritate Christi mortem libenter suscipimus.

13. Fistula et cinnamonum cum uniuersis lignis Libani. Fistula, que et casia, arbor aromatica est, sed modica, et ideo spiritu humiles designat. Item cinnamonum qui seipsos despiciunt signat. Que et ipsa est breuis arbos, sed odorifera et dulcis. Sed humilitas magnam habet laudem et dulcedinem apud Dominum. Cum uniuersis lignis Libani. Sicut fistula et cinnamomum humi es sanctorum cogitationes signant, ligna Libani sublimes eorum actiones demonstrant. Myrrha et ale arbores sunt aromatice,  que continentiam carnis exprimunt.

14. Cum omnibus primis unguentis. Id est, carismatibus uirtutum excellentioribus, et pulchra est coniunctio harum arborum, quia dum carnem a lasciuia refrenamus, consequens est ut maiora spiritus dona percipiamus. Fons hortorum, puteus aquarum uiuentium, que fluunt impetu de Libano. Utrumque Ecclesia; et fons est hortorum, quia spirituales gignit fructus, et puteus aquarum uiuentium, que impetu fluunt de Libano, propter occulta mysteria que sanctis propter reuelationem sancti Spiritus solis panduntur; aquarum uiuentium, propter eloquia diuina, que de inuisibilibus diuine gratie procedunt thesauris; de Libano, de ipsa Ecclesia dicit, que et  candida est per munditiam fidei, et alta per uirtutem glorie.

15. Surge, Aquilo, et ueni, Auster, perfla hortum meum. In Aquilone enim aduersa mundi, in Austro blandimenta designantur, qua gemina impugnatione probatur Ecclesia. Consurge permittentis uox, non imperantis. Et fluant aromata illius. Id est uirtutum constantiam miro odore dispergat.

CAP. u.---1. ueniat dilectus meus in hortum suum. ueniat Dominus in Ecclesiam suam, ut eam ipse conseruet immaculatam ubique, et fidei fruge fecundet. Et comedat fructum pomorum suorum. Et libenter accipiat, gratanterque inspiciat opera seruorum suorum.

2. ueni in hortum meum, soror mea sponsa. ueni  sepissime in Ecclesiam meam, et uenio, ut corrigam, adiuuem, et confirmem. Messui myrrham meam cum aromatibus meis. Per myrrham passio, uel mortificatio, per aromata omnes uirtutes exprimuntur. Metit myrrham cum aromatibus,  quando martyres cum ceteris electis ad maturitatem premiorum perducit.

3. Comedi fauum cum melle meo, bibi uinum cum lacte meo. In fauo et uino predicatores, in melle et lacte auditores intelliguntur, et utrosque internus iudex approbat et remunerat. Comedite, amici, et bibite, et inebriamini, karissimi. Amici, faciendo que precipio, obsecro, ita factis sanctorum, quasi epulis precipuis, precordia uestra replete.

4. Ego dormio. Donante gratia Dei, in pace presentis uite eum colo. Et cor meum uigilat. Quo tranquillius sub incursibus externis quiesco, eo altius intus uideo quam bonus est Deus. uox dilecti mei pulsantis. Pulsat ostium cordis, cum Dominus nos ad profectum uirtutum excitat. 199 Aperi mihi, id est, cor pande mihi, soror mea. Amica mea, quia arcanorum meorum conscia. Columba mea, quia spiritus mei dono illustrata. Immaculata mea, quia sola aspectu meo digna.

 [1Kb] 5. Quia caput meum plenum est rore, et cincinni mei guttis noctium. Caput Christi Deus. Cincinni sunt fidelium collectiones. In rore et guttis noctium frigens caritas in multis ostenditur quam in Domino et proximis habere debuerunt. Ideo necessario excitat Dominus fideles quosque ad predicationis studium, quo prouocata ad laborem docendi respondet Ecclesia.

6. Exspoliaui me tunica mea, quomodo induar illa? Ac si aperte dicat, deserui negotia secularia tui causa, quomodo repetam illa? Laui pedes meos, quomodo inquinabo illos? Iam secrete compunctionis fletibus ablui cogitationes terrenas; quomodo mundi sordibus iterum polluar? quia predicationis officium sine occupatione seculari uix esse potest.

7. Dilectus meus misit manum suam per foramen. Manum quippe suam dilectus per foramen misit, cum nos Dominus occulta inuisibiliter compunctione ad opus uirtutum accendit; nobisque in memoriam reuocat, quomodo et quanta de sinu Patris descendens  pro nobis est passus. Et uenter meus intremuit ad tactum eius. Hec recolens intima conscientia sponsa, tota expauescit; et pigritiam quietis accusans, ad laborem predicationis festinat; unde sequitur.

8. Surrexi, ut aperirem dilecto meo. Id est, uerbum Domini predicarem. Manus mee stillauerunt myrrham, et digiti mei pleni myrrha probatissima. In manibus enim opera, in digitis discretio signatur. In myrrha continentia et passiones: que tunc probatissima est, cum solummodo pro caritate Dei et proximi uel continentia fit, uel passiones fiunt.

9. Pessulum ostii mei aperui dilecto meo. Pessulum dilecto aperit, qui templum sui pectoris diuina uisitatione et inhabitatione dignum fecerit. Ille declinauerat,  atque transierat. Quia nulli in hac uita plena uisio Dei, sicut in futuro conceditur, ideo transire dicitur dilectus, id est, in futurum se uidendum et perfruendum plenius ostendit.

10. Anima mea liquefacta est, ut dilectus locutus est. Quanto suauius, inquit, uocem atque uiciniam dilecti mei accepi, tanto sublimius quidquid in me frigidum erat, caritate incaluit; et quidquid rigidum erat, liquefactum est. Quesiui, et non inueni illum. Quia donum compunctionis et dulcedinis intime non in arbitrio est uolentis, sed in miseratione donantis, ideo non semper habent illum equaliter, quia non ita se offert Deus in exsilio laborantibus quomodo in patria regnantibus.

11. Inuenerunt me uigiles, qui circumeunt ciuitatem, percusserunt me, uulnerauerunt me, tulerunt pallium meum mihi custodes murorum. Custodes ciuitatis, id est, Ecclesie, sancti sunt doctores, qui sedula predicatione circumeunt corda singulorum, et spiculis celestis amoris uulnerant, 200 et, ut magis ardeant,  inflammescunt, et uetuste conuersationis tutamen eis subtrahunt.

12. Adiuro uos, filie Ierusalem, si inueneritis dilectum meum, ut nuntietis ei quia amore langueo. Merito languet sponsa, cum gladio uerbi Dei percussa, terrenum exuit amictum; et filias Ierusalem, id est, Deo dignas animas adiurat, ut sui amoris magnitudinem ad Dominum referant; et pro eius uidenda gloria supernum sibi poscant auxilium.

13. Qualis est dilectus tuus ex dilecto, o pulcherrima mulierum? qualis est dilectus tuus ex dilecto, quia sic adiurasti nos? Obsecro te, quia sic adiurasti me, ut amore quo te languescere dicis me quoque per uerbum predicationis facias ardescere, et mihi ostendas qualis sit dilectus tuus ex ea parte qua possit diligi, non timeri, quia perfecta caritas foras mittit timorem.

14. Dilectus meus candidus, et rubicundus, electus ex millibus. Candidus, quia sine peccato; rubicundus  sanguine passionis Christus, qui solus mediator Dei, et hominum. Caput eius aurum optimum. Caput Christi Deus, qui solus bonus et optimus. Come eius sicut elatee palmarum, nigre quasi coruus. Come caterue sunt sanctorum, que Deo fideli famulatu adherent. Elate, uel electe palme propter caput Christi, nigre ob pressuras.

15. Oculi eius quasi columbe super riuulos aquarum. Oculi eius doctores sunt, per quos Ecclesia uidet que recta sunt; qui bene columbe propter simplicitatem, et riuulis aquarum propter carismata diuina comparantur. Que lacte sunt lote, et resident iuxta fluenta plenissima. Lacte lotas dicit, id est, gratia diuina et dulcissima mundatas; et resident iuxta fluenta plenissima, id est, omnium donorum spiritualium abundantia. Potest in riuulis ueteris legis eruditio, et per fluenta plenissima perfectio euangelice doctrine signari, quia sancti predicatores de thesauris suis proferunt noua et uetera.

 16. Gene illius, sicut areole aromatum consite a pigmentariis; labia eius lilia distillantia myrrham primam. In genis Saluatoris nostri et modesta pietas simul et seueritas exprimitur. Areolis aromatum uirtutes, et dulcedo, et fama designantur. Consite a pigmentariis prophetis et apostolis, his future incarnationis eius arcana, illis facta narrantibus. Labia eius uerba sunt doctrine eius. Lilia, quia claritatem celestis regni promittunt. Distillamia myrrham primam, quia per contemptum uoluptatem presentium ad hanc perueniendum esse predicant.

17. Manus illius tornatiles, auree, plene hyacinthis. Manus, id est, opera, quia que uerbis docuit, factis impleuit. Tornatiles, quia in se omnem regulam iustitie tenent. Unde dicit: Oportet me omnem iustitiam adimplere. Sunt et manus auree, quia omnia  que in homine gessit, diuitias glorie perfecit. Plene hyacinthis, quia ad spem nos celestium atque amorem excitant, quia hyacinthus aurei coloris gemma est.

18. uenter eius eburneus, distinctus sapphiris. uenter dilecti fragilitatem humanitatis eius designat, eburneus decorem castitatis. Sapphirus 201 sublimitas est celestium uirtutum. Distinctus sapphiris, quia partim humana fragilitas esurie, tentatione, fatigatione, morte, partum diuina celsitudo miraculis, resurrectione et ascensione glorie intelligitur.

19. Crura illius columne marmoree, que fundate sunt super bases aureas. Crurum uocabulo itinera incarnationis Christi insinuantur, que columnis marmoreis propter firmitatem et rectitudinem comparantur. Fundate super bases aureas, quia quidquid de eo uel per eum gestum est, omnia diuine prouisionis consilio ante tempora secularia disposita sunt.

20. Species eius, ut Libani, electus, ut cedri. Ut Libanus celsitudine et gratia arborum alios montes, sic Dominus Christus omnes sanctos meritorum celsitudine  et gratia uirtutum antecellit. Electus, ut cedri. Sicut alias arbores, que in Libano nascuntur, cedri superant dignitate sua; ita Christus omnes qui in Ecclesia ad uitam nascuntur sua transcendit gloria.

21. Guttur illius suauissimum. In gutture interna dulcedo uerborum illius memoratur, quam qui sapit, non esurit. Et totus desiderabilis. Quid amplius queris? Totus desiderabilis est, quia totus Deus, et totus homo, in quem desiderant et angeli prospicere. Deus in maiestate Patris, homo in uirginitate matris. In illo creator, in hac saluator.

22. Talis est dilectus meus, et ipse est amicus meus. Quanto deuotius quisque diligit Dominum, tanto familiarius habet amicum Dominum. Et talem necesse est ut intelligas eum, si uis eum amicum habere. Quo abiit dilectus tuus, o pulcherrima mulierum? uox Synagoge; pro decore enim carminis uariantur persone colloquentium. Sed tantum Christi Ecclesia,  quia sponse uocabulo exprimitur, designatur pulcherrima mulierum. Pulchre sunt singule Ecclesie sanctorum; sed pulcherrima uniuersitas totius sancte Ecclesie per totum orbem. Quo declinauit dilectus tuus, et queremus eum tecum? Qui aliquando in terra corporali specie uersatus est, dic, quo declinauit ille, ut sequamur illum tecum?

CAP. uI.---1. Dilectus meus descendit in hortum suum ad areolam aromatum. Quasi dixisset, illuc descendit in hortum, id est, Ecclesiam suam, ut eam fonte glorie sue, quasi aream aromatum, irrigaret, ut uirtutum floribus germinaret. Ut pascatur in hortis, et lilia colligat. Ego dilecto meo locum habitaiionis preparo in me, et ipse mihi apud se, qui semper inter sancta desideria mentium castarum pascitur. Hactenus sancte Ecclesie uox est querentis ac laudantis; nunc, quid quesitus respondeat, subinfertur.

2. Pulchra es, amica mea, suauis et decora, sicut  Ierusalem. Sanctam Ecclesiam suam amicam dicit, quia eius uite desiderium uisioni iam pacis intime assimilatur. Terribilis ut castrorum acies ordinata. Id est, caritate unita, et compacta, ut nullus locus hosti per malum discordie aperiatur, quia solummodo in unitate pacis terribiles sumus hosti.

3. Auerte oculos tuos a me, quia ipsi me auolare fecerunt. Id est, oculis mentis tue noli querere in tue peregrinationis itinere perfecte me cognoscere, quia fieri non potest; quia quo intentius agnoscere queris, 202 eo certius incomprehensibilem intelliges; et non queras in uia premium, quod in patria reseruatur. Capilli tui, sicut greges caprarum, etc. Qui uersiculi prius positi sunt, sed repetitio firmitatis est indicium. In capillis populi, in dentibus  doctores, in gemellis fetibus precepta caritatis intelliguntur.

4. Sicut cortex mali Punici, sic gene tue absque occultis tuis. Gene sancte Ecclesie spirituales sunt Patres, qui uirtutibus sunt mirabiles, et moribus uenerabiles, et in Christi cruce gloriari non erubescentes. Et hec magna sunt ualde, que uidentur in ea; sed multo maiora que non uidentur, et in futuro reseruantur.

5. Sexaginta sunt regine, et octoginta concubine, et adolescentularum non est numerus. Regine sunt, que amore sponsi et celestis premii intuitu per predicationem ueritatis et sacri baptismatis fontem sobolem eterno regi spiritualem generant. Concubine sunt, que carnali solummodo commodo Christum predicando, uel baptizando, docent; et ideo ille perfectione senarii numeri, per denarium, propter decalogum designantur. Adolescentule sunt anime nuper Christo renate, quarum summa propter multitudinem  ciuium celestium numerum transcendit.

6. Una est columba mea, perfecta mea. Sancta uidelicet et uniuersalis per totum orbem Ecclesia. Una est matri sue, electa genitrici sue. Matri sue, id est, celesti Ierusalem, que est mater omnium nostrum. Unde ad nos gratia Spiritus sancti descendit, per quam nascimur Deo. uiderunt illam filie, et beatissimam predicauerunt. Quas prius dixit adolescentulas, nunc filias nominat; antiqui omnes catholicam laudant Ecclesiam.

7. Que est ista que progreditur, quasi aurora consurgens? Progreditur Ecclesia, quasi aurora, quia iam ortus ueri luminis mundo post tenebras longe ignorantie monstratur. Pulchra ut luna. Quia sole iustitie illustrata noctem mundi illuminat. Electa ut sol. Quia imaginem sui conditoris in omni iustitia, sanctitate et ueritate portat. Terribilis ut castrorum acies ordinata. Terribilis eris potestatibus in unitate caritatis, fidei, et spei.

8. Descendi in hortum nucum, ut uiderem poma  conuallium. Hortus etenim nucum est Ecclesia presens, ubi nostras conscientias alterutrum minime uidemus: sed fracta testa corporis, apparebit interne dulcedinis fructus. Poma conuallium fructus est humilitatis. Descendit sancta Ecclesia per doctores sanctos ad eos qui proficiunt ad fructus bonos, quiue adhuc indigent doctrine irrigatione. Et inspicerem si floruisset uinea, germinassent mala Punica. Inspicerem si uirtutum studia floruissent, et si qui ad exemplum dominice passionis preparati essent suum fundere sanguinem.

[1Kb] 9. Nesciui, anima mea conturbauit me, propter quadrigas Aminadab. 203 Nesciui dona gratie spiritualis in te, sponsa: sed anima mea conturbauit me propter introductionem euangelice quadrige, qua Aminadab  id est, Christus per totum uehitur mundum. Cui Ecclesia consolando mox respondet. Reuertere, reuertere, Sulamitis: reuertere, reuertere, ut intueamur te. Noli turbata esse: sed reuertere ad agnitionem  tui Redemptoris, qui tibi toties in prophetis, et lege promissus est. Reuertere puritate fidei: reuertere operum perfectione, o Sulamitis, id est, captiua, iam a uinculis infidelitatis reuertere ad tuum Redemptorem, ut salueris.

CAP. uII.---1. Quid uidebis in Sulamite, nisi choros castrorum? Tu doles synagogam obduratam: prope est tempus, quod choros bellantium aduersus malignos spiritus et laudantium Dominum uidebis in ea. Quam pulchri sunt gressus tui in calceamentis, filia principis! Nunc laudes Ecclesie ab ipso sponso proferuntur; et primo operum constantia et mortificatio uoluptatum laudatur in ea, quia filia principis, id est, Christi, ob gratiam baptismi.

 2. Iuncture femorum tuorum sicut monilia. que fabricata sunt manu artificis. Duorum concordia populorum spirituali prope fecundorum in iunctura femorum designatur, quia sicut monile fabricatur manu artificis, sic est ineffabili largitate conditoris nostri firmata. In monili bona opera exprimuntur.

3. Umbilicus tuus crater tornatilis, nunquam indigens poculis. Umbilicus, id est, fragilitas infirmitatis nostre, crater, cum, conscientia mortalitatis atque infirmitatis nostre admoniti, calicem uerbi salutaris prompta mente proximis propinare satagimus. uenter tuus, sicut aceruus tritici uallatus liliis, etc. Aceruus tritici uallatus liliis est, cum abundantia boni operis sola spe perpetue lucis colligitur. In uentre memoria; in tritico multiplicatio boni operis, in liliis castitas exprimitur. Item in tritico panis, et in cratere potus, que pauperibus dantur, exprimuntur.

4. Duo ubera tua sicut duo hinnuli gemelli capree. De duobus uberibus superius dictum est. Duo ubera doctores sunt utriusque populi. In gemellis duo Testamenta  sunt. Gemelli, propter unam concordiam. Collum tuum sicut turris eburnea. Item in collo doctores designati sunt, qui turri eburnee propter firmitatem et pulchritudinem comparantur. Qui ciuitati Dei et robur prestant, et decus.

5. Oculi tui sicut piscine in Hesebon, que sunt in porta filie multitudinis. Item oculi Ecclesie doctores propter nutrimentum. Et recte piscine comparantur, quia fluenta doctrine suis auditoribus prebere non cessant. Hesebon cingulum meroris interpretatur, quia sancti pro uana letitia carnis cingulo abstinentie constringuntur; et bene in porta multitudinis, ob abundantiam populorum concurrentium per portam fidei in Ecclesiam.

6. Nasus tuus sicut turris Libani, que respicit contra Damascum. Item in naso uerbi Dei dispensatores causa discretionis designantur. Turris, quia eminentissimum locum tenet in Ecclesia, que respicit contra 204 Damascum, id est, sanguinarium et impium  : significat carnales et crudeles, contra quos sancti doctores, in turri Libani, id est, firmitate Ecclesie semper uigilant.

[1Kb] 7. Caput tuum ut Carmelus, et come capitis tui sicut purpura regis iuncta canalibus. In capite mens designatur, in comis cogitationes. Et sicut capite membra, ita cogitationes mente reguntur. In Carmelo, id est, sublimibus, et passione Christi, que nomine purpure exprimitur, uersantur. Canales, precordia sanctorum, in quibus alligantur tales cogitationes.

8. Quam pulchra es, et quam decora, carissima, in deliciis. Pulchra fide, et opere decora, carissima in deliciis, id est, spiritualibus uirtutibus. Statura tua assimilata est palme. Id est, rectitudo operationis bone semper ad uictoriam tendit. Et ubera tua botris. Uberibus doctores ecclesie propter lac prime eruditionis comparantur, et botris equantur propter mysteria dulcissima eternitatis.

 9. Dixi: Ascendam in palmam, et apprehendam fructus eius, et erunt ubera tua sicut botri uinee. Apte enim uictoriosissima crux palme comparatur, in quam Christus ascendens apprehendit fructus eius, id est, dona que largitus est sancte Ecclesie, que ex illo tempore botros uinee germinauit, id est, sanctos doctores, qui maiori scientia et gratia propter crucem et resurrectionem Saluatoris abundant.

10. Odor oris tui sicut malorum, guttur tuum sicut uinum optimum. In gutture uox presentis doctrine, in odore fama absentis demonstratur. Et ideo uino illa propter fragrantiam uirtutum, hec malis ob suauitatem absentis fame comparatur.

 11. Dignum dilecto meo ad potandum, labiisque et dentibus illius ad ruminandum. Rapuit enim sponsa uerbum ex ore sponsi, quia ille uino optimo eam comparauit et subiecit: Dignum dilecto meo, id est, tanta sublimitas est euangelice predicationis, quod ipse dilectus primus per hanc in carne apparens, mundo iter celeste aperuit. Labiisque et dentibus, id est, apostolis predicatoribusque maximis dedit ad meditandum.

12. Ego dilecto meo. Et non alteri, cui totam curam seruitutis et dilectionis impendo. Et ad me conuersio eius. Me solam diligit et adiuuat, ne deficiam in uia. Egrediamur in agrum, commoremur in uillis; mane surgamus ad uineas; uideamus si floruit uinea, si flores fructus parturiunt, si floruerunt mala Punica. Quia nullatenus Ecclesia uel ad bene operandum egrediendo procedere, uel in exercitio bone operationis persistendo commorari, uel saltem ad propositum bene agendi assurgere, uel animos  auditorum suorum, quantum profecerint, discernere sufficit, nisi gratia Dei adiuta, qui dixit: Ecce ego uobiscum sum, etc. Item in agro Christiani, in uineis Ecclesie, in floribus fides, in fructibus uirtutes, in 205 malis Punicis martyrium designatur. In his enim singulis sponsa dilecti sui presentiam querit.

13. Ibi dabo tibi ubera mea. Id est, paruulorum meorum pedagogos: quia in his omnibus proficiunt doctores sancti. Mandragore dederunt odorem in hortis nostris. Mandragora propter multimoda medicaminum genera sanctorum uirtutibus comparatur: porte Ecclesie doctores sunt sancti. In huiusmodi portis mandragore dederunt odorem, cum spiritualis quisque ex se uirtutum famam longe lateque spargunt. Omnia poma noua et uetera, dilecte mi, seruaui tibi. Poma noua, et uetera, precepta sunt siue promissa Noui Testamenti, et ueteris: quia omnia ad eius gratiam refert Ecclesia.

[1Kb] CAP. uIII.---1. Quis mihi det te fratrem meum sugentem  ubera matris mee, ut inueniam te foris? uox ista est antiqua iustorum optantium aduentum Christi in carne. Sugentem ubera matris mee, id est, in synagoga nasci ac nutriri iuxta humane conditionis naturam. Et inueniam te foris. Intus erat dilectus, dum in principio erat uerbum; foris, dum uerbum caro factum est.

2. Ibi deosculer te. Id est, facie ad faciem uidebo, et os ad os loquar. Et iam me nemo despiciat. Ante aduentum Christi intra angustias Iudee tantum fuit Ecclesia; post Ascensionem in toto mundo dilatata fuit, et uenerabilis. Apprehendam te. Id est, prompta ac fideli deuotione excipiam uenientem.

3. Et ducam in domum matris mee, et in cubiculum genitricis mee, ibi me docebis. Peracta carnis dispensatione, redeuntem letis ducam in domum matris mee luminibus. In domum matris mee, ubi celestis Ierusalem mater nostra. Ibi me docebis potiora sperare dona, quam in lege habuissem. Et  dabo tibi poculum ex uino condito. Id est, feruentem amorem, uariis uirtutum pigmentis ornatum. Et mustum malorum granatorum meorum. Id est, gloriosum sanctorum martyrum triumphum, qui feruentissima caritate perferunt flammas, per quas ad te transire non dubitant.

4. Leua eius sub capite meo, et dextera illius amplexabitur me. Leua carnis Christi dona designat, et dextera futura sanctorum cum Christo gaudia exprimit. Que est ista que ascendit de deserto, deliciis affluens, innixa super dilectum suum? uox synagoge mirantis quomodo de deserto gentilitas in amplexus subito sponsi ascendisset. Deliciis affluens, id est,  omnium bonorum pulchritudine. Innixa super dilectum, omnia, que habet ad gratiam dilecti referens. Suum, quem mihi soli mittendum putabam.

5. Sub arbore malo suscitaui te. Sub arbore crucis a perpetua morte reuocaui te, ut apostolos et ceteros electos ex Iudea. Ibi corrupta est mater tua, ibi uiolata est genitrix tua. Id est, maior plebs, Christum negando, et Barabbam eligendo, reprobata est. Pone me ut signaculum super cor tuum, ut signaculum super brachium tuum. Ut digito ob memoriam 206 cuiuslibet rei signum aliquod ligamus. Per cor cogitatio, et per brachium designatur operatio. Si me uelis habere sponsum, intus caritas fide non ficta sit, et foris operatio deuota.

6. Quia fortis est ut mors dilectio, dura sicut infernus emulatio. Fortis est usque ad mortem mea dilectio in te, o Synagoga; sed tua emulatio dura in me fuit sicut infernus. Sed uerte emulationem in dilectionem, et eris mihi sponso sponsa. Lampades eius  lampades ignis atque flammarum. Dilectionis lampades corda sunt fidelium; ignis, propter feruorem cordis; flammarum, propter operationis efficaciam.

[1Kb] 7. Aque multe non poterunt exstinguere caritatem, nec flumina obruent illam. Aquas multas et flumina, tentationum dicit incursus que uisibiliter, seu inuisibiliter, animas fidelium impugnare non desinunt, quibus caritas non cedit. Si dederit homo omnem substantiam domus sue pro dilectione, quasi nichil despiciet eam. Sancti uere totius domus sue substantiam pro dilectionis magnitudine quasi nichil despiciebant.

8. Soror nostra parua est, et ubera non habet. Prima nascentis Ecclesie de gentibus tempora designat, quando adhuc et parua fuit numero, et minus idonea predicare uerbum Dei, quasi sponsus Synagoge dixisset de ea: Quid faciemus sorori nostre in die, quando alloquenda est? Acsi aperte dicat: Parua quidem numero est Ecclesia gentium, et necdum  uerbi ministerium subire sufficit. Quid ergo tibi uidetur, o Synagoga, de sorore faciendum nostra, quando alloquenda est, id est, per uerbi ministerium ducenda in fidem? Synagoga tacente, ipse sponsus quid fieri debeat respondet.

9. Si murus est, edificemus super eum propugnacula argentea. Acsi diceret: Si aliquos habet in se fortes fide, ingenio claros, uel philosophia instructos, addamus illis propugnacula argentea, id est, scientiam diuinarum Scripturarum, ut eo facilius possint tutari infirmos atque indoctos. Si ostium est, compingamus illud tabulis cedrinis. Si sunt simplices, tamen docendi studio inhiantes, proponamus illis priorum exempla iustorum, quo certius et efficacius  docendi opus implere possint. Cedri uirtutes sanctorum et tabule latitudinem caritatis designant. Ad hec ipsa respondet Ecclesia.

10. Ego murus, et ubera mea quasi turris. Ex quo facta sum coram eo quasi pacem reperiens, ego de uiuis compacta sum lapidibus, et glutino caritatis adunata, et super fundamentum immobile edificata. Ubera, id est, doctores fortissimi, ceu turris, qui et paruulos nutrire sciunt, et omnia maligni expellere; et hoc mihi accidit ex eo tempore quo Christus me reconciliauit, et per eum pacem reperi.

11. uinea fuit pacifico meo in ea que habet populos. uinea, id est, catholica Ecclesia fructu abundans fidei fuit pacifico, id est, Christo, quia omnia pacificauit in celis et in terris, in ea congregatione que multos populos possidet ex toto orbe, non Iudea solum. Traditur ea custodibus prophetis, uel apostolis, uel angelicis potestatibus et dignitatibus.

207 12. uir autem pro fructu. Id est, retributione  eterna huius uinee. Affert mille argenteos. Id est, pro acquisitione regni celestis, qui est fructus uinee, cuncta que mundi sunt reliquit. Millenarius numerus pro perfectione ponitur. Id est, qui omnia reliquit. Argentei pro omni pecunia accipiuntur. uinea mea coram me. uox sponsi. uerumtamen, etsi te aliis commendem custodibus, tamen te semper in mea habeo presentia, uidens et remunerans laboris tui deuotionem in omnibus. Mille tui pacifici. Mille tui, subauditur, argentei. Quasi dixisset: Qui amore meo cuncta sua dimittit, in pace erit, quia omnem substantiam suam, que millenario designatur, pro caritate Dei amittit.

13. Et ducenti  his qui custodiunt fructus eius. Qui sunt doctores sancti, qui omnia mundi dimittunt, et in uerbo predicationis laborare non cessant, hi duplici remuneratione, que ducentenario designatur, donantur apud me. Que habitas in hortis, amici auscultant. Quia locutio nostra  finienda est, hoc ultimum uale a me audito. Semper habita in hortis uirtutum; et scito quia amici, id est, angelici spiritus et anime sanctorum, semper te considerant, et tuo gaudent aspectu. Fac me audire uocem tuam. Id est, uox predicationis tue, dum uales, semper audiatur a me.

14. Fuge, dilecte mi. Acsi aperte dicat: Quoniam, in carne apparens, precepta mihi ac dona uite celestis conferre dignatus es, nunc his peractis, reuertere in sinum Patris, o mi dilecte. Assimilare capree, hinnuloque ceruorum super montes aromatum. Et hoc mihi sit solatium, quia continua uisione te nequeo cernere, saltem crebra uisitatione me consolari memento.





APPENDIX uII. DE CONFLICTU uITIORUM ET uIRTUTUM. *

 [1Kb] 1. Apostolica uox clamat per orbem, atque in procinctu fidei positis ne securitate torpeant dicit: Omnes qui pie uolunt uiuere in Christo Iesu, persecutionem patientur . Et ecce quia Christianitas etiam in suis principibus iam religiosa iamque fidelis est, desunt pie uiuentibus in Christo Iesu uincula, uerbera, flagella, carceres, equulei, cruces,  et si qua sunt diuersorum genera tormentorum; quomodo ergo uerum erit quod per Apostolum sonuit, ut omnes pie uiuentes persecutionem patiantur? an forte nemo pacis tempore uult pie uiuere in Christo Iesu, et ideo desunt ista? Quis hoc uel desipiens dixerit?

 208 [1Kb] 2. In hac ergo Apostoli sententia non specialis quorumdam, sed generalis omnium persecutio debet intelligi. Et quidem sunt multi intra sinum matris Ecclesie constituti, qui pie uiuentes in Christo, contumeliis afficiuntur, opprobriis, iniuriis, derisionibusque lacessuntur. Ista uere est illa generalis persecutio, quam Apostolus omnes pie uiuentes in Christo pati descripsit? Non facile dixerim, cum sint quidam religiosi, quibus nemo prauorum audeat in faciem derogare. Alia ergo intelligenda est que immanior et magis noxia est, quam non mortalis intorquet seueritas, sed uitiorum gignit aduersitas.

[1Kb] 3. Dum enim contra humilitatem superbia, contra ueram religionem simulatio, contra subiectionem pugnat contemptus, contra Domini timorem inanis gloria, contra fraternam congratulationem inuidia, contra dilectionem odium, contra libertatem iuste correptionis detractio, contra patientiam ira militat, contra mansuetudinem proteruia, contra satisfactionem  tumor, contra spirituale gaudium seculi tristitia, contra uirtutis exercitium torpor, uel ignauia, contra firmam stabilitatem dissoluta uagatio, contra spei fiduciam desperatio, contra mundi contemptum cupiditas, contra misericordiam obduratio, contra innocentiam fraus, uel furtum, contra ueritatem fallacia atque mendacium, contra ciborum parcimoniam uentris ingluuies, contra moderatum merorem inepta letitia, contra discretam taciturnitatem multiloquium, contra carnis intregritatem immunditia atque luxuria, contra cordis munditiam spiritualis fornicatio, contra amorem patrie celestis appetitus seculi presentis opponens semet immergit, quid aliud quam crudelis pie uiuentium persecutio aduersus conglobatas uirtutum acies deseuit?

[1Kb] 4. O quam dirus, o quam amarus est superbie congressus, que angelos de celo proiecit, homines de paradiso eliminauit; cuius exercitus, atque armorum  conflictus, uitia sunt, que breuiter comprehensa tetigimus! Sed uideamus qualiter castra celi et inferni dimicent, arma Christi et diaboli collisa decertent.

5.  Certe multis, imo etiam pene omnibus melior es uerbo, scientia, diuitiis, honoribus et cunctis que uel carnalibus, uel spiritualibus suppetunt carismatibus; cunctos ergo despice, cunctis temetipsum superiorem ostende.

[1Kb] 6.  Memento quia puluis es , quia cinis es, quia putredo et uermis es, quia etsi aliquid es, nisi tanto te humilies, quanto magnus es, perdes omnino quod es. Nunquid tu altior quam primus angelus? nunquid tu splendidior in terra quam Lucifer in celo ? Quod si ille de 209 tanta sublimitate per superbiam cecidit, quomodo tu ad celestem celsitudinem superbiens de imis conscendes, qui illa, quandiu hic uiuis, conditione teneris, de qua per quemdam sapientem dicitur: Corpus, quod corrumpitur, aggrauat  animam, et deprimit terrena inhabitatio sensum multa cogitantem ?

7. Quam densissimis putamus in terra superbie tenebris lutum nostrum inuolui, si potuit in celo stella, que mane oriebatur , lucis sue globos amittere? Audi ergo potius lucem ueritatis dicentem: Qui sequitur me  non ambulat in tenebris, sed habebit lumen uite . In quo autem ipsa esset sequenda, alibi premonuit, dicens: Discite a me quia mitis sum et humilis corde, et inuenietis requiem animabus uestris .

 8. Audi, tumor superbie, audi dicentem ad hec humilitatis magistrum: Omnis qui se exaltat humiliabitur, et qui se humiliat exaltabitur ; et illud: Super quem requiescet spiritus meus, nisi super humilem, et quietum, et trementem sermones meos ? Audi quid etiam de illo Apostolus dicat, qui te ad sectandam humilitatem inuitat. Ait enim: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo; humiliauit semetipsum, factus obediens usque ad mortem, mortem autem crucis . Si ergo tanta humilitate se deprimit diuina maiestas, quomodo superbire in aliquo debet humana infirmitas?

9.  Age bonum quod uales; ostende cunctis bonum quod agis, ut bonus dicaris, ut sanctus et uenerabilis ab omnibus prediceris, ut tanquam Dei electus noscaris, ut nemo te contemnat, nemo te despiciat, sed uniuersi debitum tibi honorem  persoluant.

10.  Si quid boni aliquando agis, non pro transitoriis, sed pro eternis id honoribus age; absconde quod facis, in quantum potes; quod si ex toto non uales, sit in corde tuo occultandi uoluntas, et non erit de ostentatione ulla temeritas, nec criminis erit aliquando manifestare quod semper uis celatum habere. Sic denique duas Redemptoris sententias sibi quasi contrarias uideberis adimplesse, quibus dicitur: Faciente te eleemosynam, nesciat sinistra tua quid faciat dextera tua, sed eleemosyna tua sit in abscondito, et Pater tuus, qui uidet in abscondito, reddet tibi . Et: uideant uestra opera bona, et glorificent Patrem uestrum, qui in celis est .

[1Kb] 11. Caue prorsus ne illa sententia tibi conueniat, qua de hypocritis dicitur: Omnia opera sua faciunt, ut beatificentur ab hominibus; amen dico uobis, receperunt mercedem suam . Attende tibi in  cunctis que agis, ne cenodoxie elatione pulsatus cum his qui etiam de miraculorum signis gloriabantur audias: uidebam Satanam, sicut fulgur, descendentem de celo ; sed time, nam scriptum est: Timor Domini gloria, et gloriatio, et letitia, 210 et corona exsultationis . Timor Domini delectabit cor, et dabit letitiam, et gaudium, et longitudinem dierum. Timenti Dominum bene erit in extremis, et in die defunctionis sue benedicetur. Et infra: Radix sapientie timere Dominum, et rami illius longitudo dierum.

12.  Quia nichil boni in abscondito facis, ne a cunctis cognitus detesteris, finge te foris quod intus esse non appetis.

13.  Nequaquam omnino id agas, sed magis satage bonus fieri, quod non es; nam ostendere hominibus quod non es quid aliud quam damnatio est? Memor esto itaque quod dicitur: ue uobis, Scribe et Pharisei hypocrite, qui mundatis  quod deforis est calicis et paropsidis; intus autem pleni estis rapina et immunditia . Pharisee cece, munda prius quod intus est calicis et paropsidis, ut fiat mundum quod deforis est.

14. Itemque illud quod in Euangelio inculcando repetitur: ue uobis, Scribe et Pharisei hypocrite, qui similes estis sepulcris dealbatis, que foris apparent hominibus speciosa, intus plena sunt ossibus mortuorum, et omni spurcitia; sic et uos deforis quidem apparetis hominibus iusti, intus autem pleni estis hypocrisi et iniquitate ; nec non et illud, quod de talibus scriptum est: uenient ad uos in uestimentis ouium,  intrinsecus autem sunt lupi rapaces .

[1Kb] 15. : Qualis es tu, ut peioribus obtemperes, deterioribus famulatum exhibeas? te magis quam illos decuerat imperare, qui tibi non possunt ingenio, uel industria, aut uiribus cequari. Obtempera igitur imperio Dei, et non sit tibi ulterius cura de aliquo.

[1Kb] 16.  Si Dei obtemperandum est imperio, humano subdi necesse est magisterio; ipse enim dicit: Qui uos audit, me audit; et qui uos spernit, me spernit . Ita  oportet, sed si talis qui imperat esset, non est talis per quem Deus imperet. Sed Apostolus contra: Non est potestus nisi a Deo; que autem sunt, a Deo ordinata sunt; itaque qui resistit potestati, Dei ordinationi resistit. Quales enim esse debeant hi qui imperant, non est subditis discutiendum.

17. Et quidem primis Ecclesie pastoribus Dominus dicit: Scitis quia reges gentium dominantur eorum,  et qui potestatem exercent inter eos benefici uocantur; uos autem non sic, sed qui uult in uobis esse maior, erit omnium seruus; sicut Filius hominis non uenit ministrari, sed ministrare, et dare animam suam pro multis . Sed tamen quia non omnes tales futuros preuidit, subiectorum omnium personas in discipulis assumens, premonuit dicens: Super cathedram Moysi sederunt Scribe et Pharisei, quecunque dixerint uobis, facite: que autem faciunt, facere nolite .

18.  In quo illo uel illis minor es? cur ergo eis uel equalis, uel superior, non es? Quanta uales que ipsi non ualent? non ergo tibi aut superiores, aut etiam equales esse debent.

19.  Si ceteros uirtutibus antecellis, tutius in loco infimo quam in summo temetipsum conseruas; sepe enim de alto peior fit ruina. Quod si tibi, 211 ut asseris, quidam superiores uel equales sunt, quid te ledit? quid tibi  nocet? caue prorsus, ne dum aliis locum inuides celsitudinis, illum imiteris, de quo scriptum retines: Inuidia diaboli mors introiuit in orbem terrarum; imitantur autem illum qui sunt ex parte illius .

20.  Absit ut illum ames quem in omnibus contrarium habes, qui tibi derogat, qui tibi insultat, qui te conuictis exasperat, qui tibi peccata tua improperat, qui te dictis, operibus atque honoribus semper preire festinat? nisi enim tibi inuideret, nequaquam se ita preferret.

[1Kb] 21.  Nunquid quia hec que narras odio habenda sunt in homine, propterea non est amanda Dei imago in homine? sicut Christus, qui in cruce positus inimicos suos dilexit, et ante crucis tormentum admonuit dicens: Diligite inimicos uestros, et benefacite his qui oderunt uos, et orare pro persequentibus et calumniantibus uos, ut sitis filii Patris uestri qui in celis est . Et sicut per Salomonem  et apostolos dicitur: Si esurierit inimicus tuus, ciba illum; si sitit. potum da illi, hoc enim faciens carbones ignis congeres super caput eius .

22. Cui sententie Apostolus ex proprio subiunxit dicens: Noli uinci a malo, sed uince in bono malum ; quod contra de his qui fratres odisse noscuntur per Ioannem dicitur: Qui odit fratrem suum homicida est; et scitis quia omnis homicida non habet uitam eternam in se manentem . Et rursum: Qui odit fratrem suum, in tenebris ambulat, et in tenebris est usque adhuc, et nescit quo  eat, quoniam tenebre obcecauerunt oculos eius .

[1Kb] 23. At  sufficit mihi quod amantes me diligo. Sed Dominus e contrario: Si enim diligitis eos qui uos diligunt, quam mercedem habebitis? nonne et Publicani hoc faciunt ? Quid tu ad hec obiicere uales? Certe: Qui odit fratrem suum, manet in morte; et qui diligit, in Deo manet, et Deus in eo. Omnem ergo amaritudinem fellis euome, et quoquo pacto ualueris, caritatis dulcedinem sume; nichil enim suauius, nichil illa beatius est. Deus  caritas est ; et egregius predicator: Charitas Dei diffusa est in cordibus nostris per Spiritum sanctum, qui datus est nobis . Unde neque immerito delictorum facinora tegere dicitur; sicut scriptum est: Uniuersa delicta operit caritas .

24.  Quis poterit sustinere, quis silentio tegere, quanta ille, uel ille praua committit, nisi  forte qui consentit?

25.  Nec tacenda sunt mala proximi, nec consentienda, sed caritate fraterna in faciem proximus est redarguendus, non autem occulte detrahendus. Quod si obiicitur: Idcirco fratrem coram oculis increpare nolle, ne exasperatus non correptione proficiat, sed magis ex correptione scandalum sumat, occurrit Scriptura diuina, et uersa uice hoc magis scandalum esse denuntiat, dicens: Sedens aduersus fratrem tuum detrahebas, et aduersus filium matris tue ponebas scandalum .

212 26.  Maius enim scandalum sumit, qui sibi detrahentem intelligit, quam qui corripientem sustinet, et quia nonnunquam errata delinquentium ad tempus silentio tegenda sunt, ut aptiori tempore corrigantur, subiungitur: Hec fecisti, et tacui. Ne autem ex hoc discreto silentio detractores sibi plauderent, qui, dum semper occulte derogare malunt, nunquam in apertam increpationem  prosiliunt, adhuc subinfertur: Existimasti inique, quod ero tibi similis; acsi diceretur: Iniquum est cogitare ut inde detractori similis appaream, unde ad tempus reticens, nec derogans, locum aperte correctionis exspecto; unde et protinus subditur: Arguam te, et statuam contra faciem tuam, ueluti diceretur: Non in occulto, ut est tua consuetudo, sed in aperto, ut est mea sollicitudo, aptum corripiendi tempus exspectans, peccatorem arguam, et eius delicta contra faciem illius statuam.

27. At  non odi, sed amo, quem ita in absconditis diiudicans reprehendo. Imo magis hunc odis, et non diligis; unde detrahis, et non corrigis. Quam sit autem detestanda obtrectatio proximi, plerisque in locis Scriptura diuina testatur; unde est illud: Detrahentem aduersus proximum suum occulte, hunc persequebar ; et illud: Qui detrahit fratri, detrahit legi ; illudque: Qui detrahit fratri, eradicabitur; nec non et illud Apostoli Pauli:  uidete, necdum inuicem mordetis, abinuicem consumamini .

28.  Que contra te aguntur equanimiter ferri non possum, imo patienter tolerare peccatum est, quia si non eis cum magna exasperatione resistitur, contra te deinceps sine mensura cumulabuntur.

[1Kb] 29.  Si passio Redemptoris ad mentem reducitur, nichil tam durum est quod non equo animo toleretur. Christus enim  passus est pro nobis, nobis relinquens exemplum, ut sequamur uestigia eius . Ipse autem dicit: Si patremfamilias Belzebub uocauerunt, quanto magis domesticos  eius ; si me persecuti sunt, et uos persequentur . Sed quanta sunt in comparatione passionum illius que patimur? ille enim opprobria, irrisiones, contumelias, alapas, sputa, flagella, spineam coronam, crucemque sustinuit; et nos miseri ad nostram confusionem uno sermone fatigamur, uno uerbo deiicimur.

[1Kb] 30. Et quid agimus de eo quod dicitur: Si non compatimur, nec conregnabimus ? Quapropter retundendi sunt ire stimuli, et eius metuenda damnatio; unde scriptum legimus: Qui irascitur fratri suo reus erit iudicio; qui autem dixerit fratri suo: Racha, reus erit concilio; qui autem dixerit: Fatue, reus erit gehenne ignis. Ibi tamen remedium inuenitur ex eo quod subditur: Si offers munus tuum ad altare, et ibi recordatus fueris quod frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum .

 [1Kb] 31. Acsi aperte diceretur: Nec in corde tacitam precem effundas, nisi prius 213 offensum proximum satisfaciendo ad lenitatis mansuetudinem perducas; munus enim nostrum est oratio nostra, altare uero nostrum est cor. Ille autem qui hoc facere, quoties inter duos sine causa ira fuerit excitata, studuerit, promissam damnationem nequaquam incurret. Sed sunt multi qui petenti sibi ueniam delicta non remittunt, contra quos illa Domini sententia uenit, qua dicitur: Si non dimiseritis hominibus peccata eorum de cordibus uestris, nec Pater uester celestis dimittet uobis peccata uestra .

32. Plura sunt  que commisit, et me sepius offendit. Ad hec non ego, sed Dominus respondet. Nam cum Petrus ad eum diceret: Quoties peccabit in me frater meus, et dimittam ei? usque septies? et ille ad eum inquit: Non dico tibi usque septies, sed usque septuagies septies . Quam multi autem sunt qui suas iniurias tarde relaxant, Dei uero citius indulgent? fitque nonnunquam ut occasione Domini  iniurias uindicandi, suas uindicent irati.

33. Quid quoque de illis dicendum est qui furore cecitatis usque ad uerba prodeunt maledictionis, nisi hoc quod Apostolus ait: Neque maledici regnum Dei possidebunt ? quod Iacobus exaggerando detestans ait: Linguam nullus hominum domare potest, inquietum malum, plena ueneno mortifero, in ipsa benedicimus Deum, et Patrem, et in ipsa maledicimus homines, qui ad similitudinem Dei facti sunt, ex ipso ore procedit benedictio, et maledictio . Non oportet, fratres mei, hec ita fieri; nunquid fons de eodem foramine emanat dulcem et amaram aquam? hac de causa alibi etiam dicitur: Mors et uita in manibus lingue .

34.  Nunquid stultis, nunquid insensatis ac brutis animalibus lenia uerba, et non magis asperrima , dum delinquunt, obiicienda sunt?

35.  Non tua in his persuasio, sed Apostoli sequenda est preceptio, qui de hac sententia  dilectum discipulum admonet dicens: Seniorem ne increpaueris, sed obsecra ut patrem, iuuenes ut fratres, anus ut matres, adolescentulas ut sorores in omni castitate . Et rursum: Seruum  Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt ueritati .

[1Kb] 36. Rursumque: Argue, obsecra, increpa in omni patientia et doctrina ; quod uidelicet malum proteruie deterius adhuc subditis quam prelatis nocet; sepius enim contingit ut leniter ac cum caritatis dulcedine prolatam correptionem spernant,  et contra humilitatis uerba despectionis emittant iacula; unde scriptum est: Qui arguit derisorem, ipse sibi facit iniuriam . E contra de illo qui per increpationem proficit dicitur: Argue sapientem, et amabit te.

37.  Testem habes Deum in celis, non tibi sit cura quid de te suspicentur homines in terris.

[1Kb] 38.  Non est danda detrahendi occasio, nec susurrandi suspicio; sed si sunt, 214 que corrigantur, manifestanda; aut certe si desunt, humili protestatione neganda, quia et Apostolus admonet nullam occasionem dare diabolo maledicti gratia ; quod et in illis detestatus est qui. Christiano nomine censiti, in idolio ad comedendum recumbebant; et quanquam idolum pro nichilo ducentes, immolata quasi innoxios cibos sumerent, infirmas tamen fratrum conscientias per hoc factum ad nefandos idolorum ritus trahebant .

 39.  Quid habes unde gaudeas, cum tanta mala de proximis portas? perpende, cum quo merore omnes intuendi sunt. qui in tanto contra te amaritudinis felle uersantur?

[1Kb] 40.  Geminam esse tristitiam noui, imo duas esse tristitias noui; unam, scililicet, que salutem, alteram que perniciem operatur; unam que ad penitentiam trahit, alteram que ad perditionem perducit. Tu quidem una ex illis esse cognosceris, sed omnino que mortem operaris; non est igitur in his contristandum, que suades, sed contra magis gaudendum in his que necdum intelligis, quia et dator gaudii perennis dixit: Cum persecuti uos fuerint homines, et dixerint omne malum aduersum uos, mentientes propter nomen meum, gaudete in illa die, et exsultate; ecce enim merces uestra copiosa est in celis . Memento quia nostre religionis culmina: Apostoli ibant gaudentes a conspectu concilii, quoniam digni habiti sunt pro nomine  Iesu contumeliam pati ; nullus ergo meroris locus esse debet, ubi tanta letitia succedit.

41.  Si lectioni continuato studio semper insistis, oculorum caliginem incurris; si indesinenter lacrymas fundis, ipsos etiam oculos amittis; si pro te latis uigiliis psalmorum censum persoluis, insaniam capitis acquiris; si quotidiano te conficis labore, ad opus spirituale quando consurges?

[1Kb] 42  Quid tibi adhuc proferenda tam longa temporum promittis spatia? nunquid scis si crastina uiues die? imo etiam si uel unam horam in hac uita facias? An forte mente excidit quod Saluator in Euangelio dicit: uigilate, quia nescitis diem, neque horam ? Quapropter discute torporis inertiam, semperque memento quia regnum celorum non tepidi, non molles, non desides, sed uiolenti atque feruentes diripiunt.

43  Si Deum esse ubique credis, cur unum singulariter locum, quo tanta mala  perpetrantur custodis, et ad alia potius non transis?

44.  Si ita est ut asseris, quia ubique Deum esse fateris, ergo nec iste locus deserendus est, quem fugere appetis, quia et in ipso Deus est. At, inquis, meliorem inquiro, meliorem inuenio; sed respondeo: Nunquid meliorem aut etiam talem inuenies, qualem diabolum et hominem perdidisse cognoscis? memor esto itaque quia primus angelus de celo ruit, et primus homo de paradiso expulsus ad erumnam huius seculi peruenit . Attende quia Lot exercitio malorum probatus inter Sodomitas 215 sanctus fuit,  in monte uero securitate torpens inebriatus cum filiabus peccauit ; quod uidelicet uagationis tedium adhuc alteram speciem reddit, dum quosdam etiam in uno loco perseuerantes a spiritualibus retrahens, uel terrenis negotiis implicare, uel rebus uilissimis satagit occupare, contra dicta Apostoli perpetrans, qui ait: Nemo militans Deo implicat se negotiis secularibus, ut ei placeat cui se probauit . Et rursum: Sine intermissione orate, in omnibus gratias agite .

[1Kb] 45.  Que et quanta commisisti? quam grauia crimina? quam innumera delicta? et tamen in melius necdum uitam mutasti, necdum conuersationem utiliter correxisti; ecce enim  mala semper consuetudine obligatus teneris, conaris exsurgere; sed peccatorum oneribus pregrauatus relaberis. Quid ergo agendum est, quando de preteritis certa damnatio imminet? de presentibus emendatio nulla succurrit? nisi ut admittantur  rerum temporalium uoluptates, dum consequi nequeunt futuri seculi oblectationes.

[1Kb] 46.  Si de criminibus agitur et delictis, ecce Dauid adulterio reus simul et homicidio de inferni faucibus Domini misericordia describitur liberatus . Ecce Manasses omnium peccatorum nefandissimus, impurissimus, ac sordidissimus, illecebrosissimus quoque, per penitentiam tamen de morte ad uitam rediit . Ecce Maria Magdalene, innumeris peccatorum sordibus inquinata, ad fontem pietatis anxia currens, Dominique uestigia lacrymis rigans, capillis detergens, deosculans quoque, et lambens, unguentoque ungens ablui promeruit .

47. Ecce Petrus, negationis sue uinculis astrictus, amarissimis lacrymis infidelitatis nodos resoluit . Ecce simul seditione et effusione fraterni sanguinis latro obnoxius unius hore momento unaque confessionis uoce de cruce ad paradisum  transiit . Ecce Saulus Ecclesiam Dei persequens multos pro nomine Christi perimens, et, ut ita dixerim, martyrum cruore totum se inficiens, apostolus factus, in uas electionis est commutatus .

[1Kb] 48. Ubi ergo tot tantaque precedunt exempla, dent locum desperationis mala colloquia; cum etiam scriptum sit: In quocunque die conuersus peccator ingemuerit, saluus erit . Et rursum: Nolo mortem impii, dicit Dominus . De conuersatione in melius necdum mutata quid aliud respondeam, nisi ut quod heri quisque non egit, hodie agat, dum adhuc uiuere licet, nec differat de die in diem , dum nescit si uel unam correctionis habeat diem, semperque pro uiribus desuper acceptis praue consuetudini resistens dicat mane et uespere: Nunc cepi, hec est mutatio dextere Excelsi .

49.  ualde sine culpa es, quod quedam habenda concupiscis, quia 216 non multiplicari  appetis, sed egere pertimescis; et quod male alius retinet, ipse melius expendis.

50.  Ista nec apud homines seculares sine periculo uel offensione procurantur, quia quanto quisque amplius habere ceperit, tanto amplius habere concupiscit; fitque ut modum in concupiscendo non habeat, dum innumeris huius seculi curis deseruire festinat. Ut enim ait Scriptura: Auarus pecuniis non implebitur . Que nimirum quam sit detestanda, Paulus indicat, dicens: Et auaritia, que est idolorum seruitus ;  quam sit noxia, idem exponens ait: Qui uolunt diuites fieri, incidunt in tentationem, et in lagueum diaboli, et desideria multa, et nociua, que immergunt homines in interitum et perditionem ; quam sit detestanda, quidam sapiens denuntiat, cum dicit: Auaro nichil est scelestius ; quam sit noxia, Iacobus aperit, dicens: Agite, nunc diuites, plorate ululantes in miseriis que adueniunt uobis; diuitie uestre putrefacte sunt; uestimenta uestra a tineis comesta sunt; aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis .

51. Sed nec Redemptor noster preterire uoluit cupiditatis malum quam noxium esset, ait enim: Difficile qui pecunias habent in regnum Dei introibunt . Et rursum: Facilius est camelum per foramen acus transire, quam diuites in regnum celorum intrare . Si igitur secularibus  uiris ita est periculosa cupiditatis industria, quanto magis illis periculosior est qui iam habitu et conuersatione seculares esse desierunt, qui totum quod uiuunt Deo deuouerunt? ad quos specialiter redemptoris transeunt uerba quibus destrui possit morbus auaritie: Nolite  solliciti esse quid manducetis, aut quid bibatis, aut quo operiamini: hec omnia gentes inquirunt; querite primum regnum Dei et iustitiam eius, et hec omnia adiicientur uobis .

52. O quam beata, o quam secura, o quam amplectenda sententia! nullus in hac uita securus est ut ille qui nichil preter Christum appetit possidere, cuncta que sunt necessaria sub hac sponsione probatur habere, sicut Paulus ditissimus pauper dicebat: Tanquam nichil habentes, et omnia possidentes . Omnia itaque non superflua, sed tantum necessaria, ipso confirmante ac dicente: habentes uictum et uestitum, his contenti simus .

53. Dicis forte: ideo a sanctis religiosisque uiris  plura habenda sunt, ut melius ab ipsis quam a popularibus erogentur Christi pauperibus. Et ego consentio, sed prelatis, non autem subditis, quos maxime illud mulieris Lot exemplum deterret, que dum post tergum a Sodomis exiens respexit, in statuam salis conuersa spiritum efflauit . Unde et Christus tale quid precauendum denuntiat, dicens: Nemo mittens manum suam ad aratrum, et respiciens retro, aptus est regno celorum . Hinc Petrus ait: Melius illis esset non cognoscere uiam iustitie, quam post cognitionem retrorsum conuerti ab eo quod est illis traditum sancto mandato . Continget enim eis illud ueri prouerbii: Canis reuersus ad uomitum, et sus lota in uolutabro luti.

217 [1Kb] 54. Qui nimirum auaritie morbus nunquam melius compescitur, nisi cum dies mortis sine obliuione meditatur, et cum qualis post modicum in sepulcro futurus sit homo consideratur. Hoc certe  fixum manebat in illius memoria qui dicebat: Homo putredo, et filius hominis uermis . Hec ab illius non recesserant corde, qui dicebat: In omnibus operibus tuis memorare nouissima tua, et in eternum non peccabis . Quid tunc rogo, quid tunc diuitie conseruate proderunt? audi quid dicit Iob: Nudus egressus sum de utero matris mee, nudus reuertar illuc ; et Apostolus: Nihil intulimus in hunc mundum, sed nec auferre quid possumus ?

[1Kb] 55.  Si ea que possides egentibus  tribuis, unde subiectos absque pecunia nutris?

56.  Si Apostoli modum in hac parte tenueris, utrumque perficere ualebis; hinc enim idem ipse ad Corinthios ait : Si uoluntas prompta est, ex hoc quod habet accepta est, non secundum id quod non habet; non enim ut aliis sit remissio, uobis autem tribulatio, sed ex equalitate. In presenti tempore uestra abundantia illorum inopiam suppleat, ut et illorum abundantia uestre inopie sit supplementum, ut fiat equalitas, sicut scriptum est: Qui multum, non abundauit; et qui modicum, non minorauit .

[1Kb] 57. Hinc quidam iustus prolem dilectam admonet, dicens: Si multum tibi fuerit, abundanter tribue; si autem exiguum, et hoc ipsum libenter impertire . Hinc quoque incarnata ueritas dicit: uerumtamen, quod superest, date eleemosynam, et ecce omnia munda sunt uobis . Audite, obdurata precordia: Iudicium sine misericordia ei qui non  facit misericordiam . Quo contra per prophetam Dominus admonet, dicens: Frange esurienti panem tuum, et egenos uagosque induc in domum tuam; cum uideris nudum, operi eum, et carnem tuam ne despexeris .

58. Memento quid purpurato diuiti contigerit, qui non ideo damnatus est quod aliena abstulerit, sed quod egenti pauperi sua non tribuerit; unde et in inferno positus ad petenda minima peruenit, quia hic parua negauit . Memento etiam quid ad sinistram positis iudex celi dicturus sit: Ite, maledicti, in ignem eternum, qui paratus est diabolo et angelis eius . Et rursum: Esuriui, et non dedistis mihi manducare; et cetera que ibi terribiliter enumerantur.

59. Furtum et fraus, quanquam gradus diuersos habeant locutionis, unum est tamen quod dicunt.

60.  Si aliena non tollis, ex proprio diues uel sufficiens esse non uales.

61.  Si cuncta que tibi prelatus seruanda  commisit illibata consignas, et nec modicum quid seruandum existimas, unde uel propriis utilitatibus consulas, uel amicis et commilitonibus placeas, non habebis.

62.  Melius est esse pauperem et insufficientem, nullique ex dato placere, quam aliquem ledere furto, uel fraude; qui enim aliena quolibet modo 218 iniuste preripit, ipse sibi regni celestis aditum claudit; unde et predicator egregius quosdam redarguit, dicens: Omnino delictum est in uobis, quod iudicia habetis inter uos; quare non magis iniuriam accipitis? quare non magis fraudem patimini? sed uos iniuriam facitis, et fraudatis, et hoc fratribus. An nescitis quia iniqui regnum Dei non possidebunt ? Atque inter cetera subiungit: Neque fures, neque rapaces regnum Dei possidebunt.

[1Kb] 63. Fallacia atque mendacium et ipsa unum dicunt: fallacia autem fit ingenio, mendacium uero simplici uerbo, cum in non dando aliquem ledere  querit.

[1Kb] 64.  Quid in petendo moras innectis? non habeo quod tibi tribuere possim. Celans utique in corde quod habet, uel quod sibi conseruet, uel quod aliis  tribuat.

65.  Omnino quod postulas non habeo; licet non artificioso ingenio, sicut fallacia, sed simplici negationis uerbo frustratur petentem.

66.  Nec artificioso ingenio, nec simplici uerbo oportet decipere quemquam, quia quolibet modo mentiatur quis, os, quod mentitur, occidit animam , et omnibus mendacibus pars illorum  erit in stagno ignis ardentis sulphure .

67.  Ad esum Deus omnia munda condidit, et qui saturari cibo respuit, quid aliud quam muneri concesso contradicit?

68.  Unum horum quod dicis uerum est; ne enim homo fame moreretur, omnia ad esum Deus munda creauit; sed ne comedendi mensuram excederet, abstinentiam imperauit; nam inter cetera sua mala saturitate, maxime panis, Sodoma periit, Domino attestante, qui ad Ierusalem per prophetam loquitur, dicens: Hec est iniquitas sororis tue Sodome, saturitas panis . Quapropter sicut eger ad medicinam, sic ad sumendas dapes debet quisque accedere, nequaquam scilicet in illis uoluptatem appetens, sed necessitati succurrens.

[1Kb] 69. Hinc incarnata ueritas per Euangelium ait:  Attendite, ne grauentur corda uestra crapula et ebrietate . Contra de insatiabili Iudeorum uoracitate Apostolus dicit: Multi ambulant, quos sepe dicebam uobis, nunc autem et flens dico, inimicos crucis Christi, quorum finis interitus, quorum Deus uenter est, et gloria in confusione eorum qui terrena sapiunt . Et rursum: Esca uentri, et uenter escis, Deus autem et hunc et has destruet . Ille autem plene hoc uitium superat, qui in sumendis dapibus non solum parcimoniam tenet, ut scilicet refectionem semper esuries imperet; uerum etiam accuratiores simul et lautiores epulas, excepta corporis infirmitate et hospitum susceptione, contemnit.

70.  Ut quid animi gaudium intus abscondis? egredere in publicum letus, dic aliquid foris, unde uel tu, uel proximi rideant, fac eos letos tua letitia.

219 71.  Unde tibi est tanta letitia? nunquid iam diabolum uicisti? nunquid iam  inferni penas uicisti? nunquid iam de exsilio ad patriam uenisti? nunquid iam de tua electione securitatem accepisti? An forte in obliuionem uenit quod Dominus dicit: Mundus gaudebit, uos autem contristabimini, sed tristitia uestra uertetur in gaudium ?

72. An forte memoria excessit quod idem alibi dicit: ue uobis qui nunc ridetis, quia plorabitis et flebitis ; quodque per Salomonem dicitur: Risus dolore miscebitur, et extrema gaudii luctus occupat ; et econtra per Euangelium: Beati qui lugent, quoniam ipsi consolabuntur ; rursumque per Salomonem: Nescit homo utrum amore an odio dignus sit, sed omnia reseruantur in futuram incerta ? Comprime ergo inanem letitiam, qui necdum euasisti penalem erumnam. Nonne apud omnes insanus iudicatur is qui in carceris tenebris reclusus gaudere conatur?

[1Kb] 73.  Non reus ille tenebitur, qui  plura quidem, sed bona loqui, sed ille, qui saltem rara, sed mala dicere probatur.

[1Kb] 74.  uerum est quod dicis; sed dum multi bona proferre uidentur, sepe contingit ut a bonis locutio inchoata ad aliquid prauum deriuetur, hoc ipsum sacra Scriptura pronuntiante, quia in multiloquio peccatum non deerit . Et si forte inter innumera uerba declinantur criminosa, sed nunquid declinari poterunt inutilia atque otiosa, de quibus utique ratio erit in futuro reddenda? Tenendus ergo est modus id loquendo, et ab ipsis nonnunquam utilibus uerbis parcendum, sicut  beatus Psalmista legitur fecisse, dicit enim: Humiliatus sum, et silui a bonis .

75.  Non est grande facinus sine concubitu maris et femine, uel propriis uel alterius inquinari manibus.

76.  Non sic ait Apostolus. Quid ergo ait? Neque immundi  regnum Dei possidebunt .

77.  Cur te in uoluptate tua modo non dilatas, cum quid te sequatur ignoras? acceptum tempus in desideriis perdere non debes, quia quam citius pertranseat nescis; si enim Deus misceri hominem in uoluptate coitus noluisset, in ipso humani generis exordio masculum et feminam non fecisset.

78.  Nolo ignorare te fingas quid post hanc uitam recipias; si enim pie et caste uixeris, sine fine gaudebis; si uero impie et luxuriose, eternis incendiis subiacebis. Inde autem eo castius uiuere debes, quo quam citius tempus acceptum pertranseat  ignorare te dicis. Quod uero in exordio generis humani ad hoc masculum et feminam Deum creasse profiteris, ut mutuis amplexibus se miscere deberent, omnino uerissime dicis; sed quia nubendi licentia quibusdam tribuitur, hoc est, qui uirginitatem uel castimoniam uidualem nequaquam professi sunt, quibusdam autem non tribuitur, id est, qui uirgines, uel continentes esse decreuerunt; fornicatio uero quia nulli impune conceditur non attendis.

220 [1Kb] 79. An contemnendum putas quod Apostolus lubricis dicit: Fugite fornicationem: omne enim peccatum, quodcunque fecerit homo, extra corpus est; qui autem fornicatur, in corpus suum peccat? Quod si hoc paruipendendum existimas, audi quod postmodum in sempiternum deplores et genias: Neque adulteri , neque fornicarii, neque masculorum concubitores, regnum Dei possidebunt. O quam parua est concubitus hora, qua perditur uita eterna! quod ergo emolumentum affert corpori? quodue tribuit lucrum, quod tacito animam ducit ad tartarum?

 80.  Nunquid damnandum aliquid agit is qui in corde libidini consentit, et ad opus libidinis non pertransit?

[1Kb] 81.  Omnino delinquit qui anime castimoniam non custodit; unde et auctor munditie in Euangelio dicit: Qui uiderit mulierem ad concupiscendum eam, iam mechatus est eam in corde suo . Unde et per beatum Iob dicitur: Pepigi fedus cum oculis meis, ut ne cogitarem quidem de uirgine; quam enim partem haberet Deus in me desuper, et hereditatem Omnipotens de excelsis ?

82. Nisi enim auctori nostro cogitatio praui consensus displiceret, nequaquam per Isaiam diceret: Auferte malum cogitationum uestrarum ab oculis meis ; et in Euangelio Phariseis: Ut quid cogitatis mala in cordibus uestris ? sed nec Apostolus diceret: Cogitationum inter se inuicem accusantium, aut etiam defendentium, in die qua iudicabit  Dominus occulta hominum, secundum Euangelium meum, per Iesum Christum .

[1Kb] 83.  Quid pulchrius? quid honestius? quid uenustius? quidue potest esse delectabilius, quam quod in presenti uita quotidie cernimus? O quam mirabilis celi camera in ere iucundo, in lumine solis, in augmento lune atque defectu,  in uarietate stellarum et cursu! Quam oblectabilis terra in nemorum floribus, in fructuum suauitatibus, in pratorum riuorumque amenitatibus, in segetum culmis luxuriantibus, in uinearum foliis et botris plenis palmitibus, in umbris siluarum et planis exitibus, in equorum et canum cursibus, in ceruorum et caprearum saltibus, in accipitrum uolatibus, in pauonum, columbarum, turturumque et omnigenarum auium uocibus, pennis, et collis, et in domorum pictis muris, et laquearibus, in organorum omniumque musicorum instrumentorum tinnulis cantibus, in mulierum uenustis aspectibus, earumque superciliis, et crinibus, oculis, et genis, gutture, et labiis, naso, manibus, atque extrinsecus adhibitis auro et gemmis distinctis monilibus, postremo innumeris celi et terre, atque maris, uarietatibus, nec non et utilitatibus, et si qua sunt alia, que modo non recolit sensus!

84.  Si te ista delectant,  que sub celo sunt, cur non magis delectant ea que super celo sunt? Si carcer ita pulcher est, patria, ciuitas, domus qualis est? Si talia sunt ea que colunt peregrini, qualia sunt que possident filii? si mortales et miseri in hac uita taliter sunt remunerati 221, immortales et beati qualiter sunt in illa uita ditandi? Quapropter recedat amor presentis seculi, in quo nullus ita nascitur, ut non moriatur; et succedat amor seculi futuri, in quo sic omnes uiuificantur, ut deinceps non moriantur, ubi nulla aduersitas turbat, nulla necessitas angustat, nulla molestia inquietat, sed perennis letitia regnat.

85. Si queris quid ibi sit, ubi tanta et talis beatitudo persistit, aliter dici non potest, nisi quidquid boni est ibi est, et quidquid mali est ibi nusquam est. Quod  bonum est illud? quid me interrogas? A propheta et Apostolo definitum est: Quod oculus  non uidit, nec auris audiuit, nec in cor hominis ascendit, que preparauit Deus diligentibus se .

 [1Kb] 86. Ad hanc felicitatem multis seculi diuitiis constipatus Dauid anhelabat, cum diceret: Quid enim mihi est in celo? et a te quid uolui super terram ? Multis regalibus dapibus abundans, dicebat: Satiabor, dum manifestabitur gloria tua; sitiuit anima mea ad Deum fontem uiuum; quando ueniam et apparebo ante faciem Dei ? rursumque: Heu me! quia incolatus meus prolongatus est ! Hinc Paulus: Cupio dissolui et esse cum Christo; multo enim melius .

[1Kb] 87. His ita decursis, quanquam multa pretermiserim, tamen ut mihi uidetur, hostis nostri fortia castra monstraui, que pie uiuentes in Christo Iesu non desinunt impugnare. Sed necdum his contentus diabolus ad alia conuertitur argumenta, dum quibusdam insomniis sepius uera pronuntiat, ut eos quandoque ad falsitatem pertrabat; cum dormientes ante horam uel tempus suscitat, ut eos uigiliarum tempore somno grauissimo deprimat; cum psallentes atque  orantes sibilis stridentibus, latratibus diuersis, et inconditis uocibus, iactis etiam lapidibus, uel stercoribus, perturbat, ut eos quolibet pacto a spiritualibus operibus retrahens inanes efficiat. Tu autem, homo Dei, uigilanti studio attende que dico, ipso adiuuante qui uiuit et regnat in secula seculorum. Amen.





APPENDIX uIII. EXPOSITIO IN MISSA. *

 1. Dominus uobiscum . Salutat populum et orat, ut sit Dominus cum illo. Et cum spiritu tuo. Responsio populi, atque oratio, ut sicut sacerdos orauit ut Dominus esset cum populo, ita et populus orat ut Dominus 222 sit cum spiritu sacerdotis. Dum dicit sacerdos Oremus, rogat omnes orare, ut oratio eius a Domino exaudiatur. Et quando dicit Per Dominum nostrum Iesum Christum Filium tuum, ad Dominum Patrem orat sacerdos, ut per suum Filium, qui noster Dominus est equaliter, sicut Pater, oratio perficiatur. Cum dicit Qui tecum uiuit, et regnat Deus in unitate Spiritus sancti, uult populum credere et intelligere quod Filius cum Patre sine initio ac sine fine uiuit, et regnat, et Deus est, sicut Pater Deus est; et una potestas est Spiritus sancti cum Patre, et Filio, atque una substantia, atque in omnibus unitas deitatis.

2. Per omnia secula seculorum. Idem Filius cum Patre in unitate Spiritus sancti sicut ante omnia secula  in deitate fuit, et uixit, ita et in presenti seculo, et in futuro, ubi iusti cum angelis sanctis permanebunt, et iniusti cum diabolo cruciabuntur, credatur equaliter uiuere cum Patre, et Spiritu sancto, et nullo fine concludi. Amen confirmatio orationis est a populo, et in nostra lingua intelligi potest, quasi omnes dicant: Ut ita fiat, sicut sacerdos orauit; sed propria eius interpretatio est: uere, siue fideliter.

3. Sursum corda. Admonet sacerdos populum ut sursum, id est, supra semetipsum, ad Dominum omnipotentem corda leuent et fideliter orent, quod desursum eis ueniat auxilium a Domino celesti, a quo  creata sunt. Habemus ad Dominum. Responsio populi, quod sicut sacerdos iussit eos sursum corda tenere, sic retinere profitentur. Gratias agamus Domino Deo nostro. Sacerdos gratias agit Deo iuxta professionem populi, quia confessus est ad Dominum se esse intentum. Dignum et iustum est. Populus cum sacerdote simul gratias agit Deo, quem  iusta et digna oratione Deo gratias referre, quia ab ipso omnia bona suscepimus in nomine Domini. Amen.

4. uere dignum et iustum est, equum et salutare. Confirmat sacerdos professionem populi, et dicit quod uere dignum et iustum est Deo gratias pro omnibus referre; et quod equum est, hoc est rectum, siue equale; ac salutare, hoc est, salute plenum, ut ei gratias referamus qui nobis salutem dedit eternam. Nos tibi semper et ubique gratias agere. Conuersus sacerdos ad Dominum post professionem populi, quasi ad presentem loquitur, quia in presentia Domini semper sumus, et ipse uidet cogitationes nostras, et dicit sacerdos, tam de se quam de populo gratias agere. Domine, quia dominator est omnium, et sub eius dominatione omnia sunt. Sancte, quia sanctus est, et per quem omnia sancta sunt, quia omnia sancta et bona creasti. Pater Grece dicitur pater, Latine genitor, quia ipse genuit Filium sine ulla  coinquinatione, seu corruptione.

5. Pater Latine a patrando dicitur, hoc est, a perpetrando, quod est a perficiendo, uel adiuuando, quia ipse fecit omnia que facta sunt. Et adiuuat omnia que adiuuata sunt, et uoluit nos filios suos fieri adoptiuos per sanctificationem, qua ille sanctificauit nos. Omnipotens; quoniam omnia potest, ideo omnipotens dicitur, et non est impossibile apud Deum omne uerbum. Aeterne Deus; hoc est inter eternum et perpetuum 223 et temporale. Aeternum est quod initium non habet, nec finem habebit, sed semper fuit, et est, et erit. Perpetuum est quod esse cepit, et finem non habebit. Temporale est quod initium habuit, et finem habebit.

 6. Et ideo hic dicitur Aeterne Deus, quia nec cepit esse, nec desinit esse, sed semper est. Deus a diligendo dicitur, quia omnia diligit, et gubernat, et creauit. Et aliter Deus a diuinitate dictus est, quia diuinus est, et omnia scit, et omnia diuidit, prout uult.

7. Per Christum Dominum nostrum. Christus Grece, Latine unctus dicitur. Hic Christus ante omnia initia a Patre inenarrabiliter genitus est, quod placuit ei: Spiritus sanctus uenit in Mariam uirginem, et unxit unctione diuina eius uterum, et conceptus est de Spiritu sancto, et natus ex Maria uirgine.

8. Nam et in ueteri Testamento sacerdotes et reges ungebantur, et ideo christi dicebantur, quia uncti erant unctione temporali. Iste Christus, per quem Patri gratias agimus, eternaliter Christus est, et cum Patre eternus dictus est; et per ipsum redempti sumus, per quem Patri gratias agimus; et ipse Dominus Deus noster est, quia dominatur nobis.  Per quem maiestatem tuam laudant angeli. Per ipsum Christum, per quem gratias agimus Patri, maiestatem Patris laudant Angeli, quia ipse equalis est Patri in diuinitate. Maiestas, quia maior est potestas Dei quam hominum. Dei maiestatem per Christum laudant angeli, quia Christus simul cum Patre creauit angelos.

9. Angelus enim Grece, Latine nuntius interpretatur. Angelus nomen est officii, non nature, que annuntiat, sed naturaliter spiritus sunt. Adorant dominationes. Maiestatem Dei Patris per Filium laudant et adorant dominationes. Dominationes ordo est angelorum. Decem fuerunt ordines angelorum. Decimus ordo cecidit et uersus est per superbiam in diabolum. Nouem autem permanserunt in sanctitate sua. Hec sunt nomina eorum, angeli, archangeli, uirtutes, principatus, potestates, throni, dominationes, cherubim, seraphim. Istorum duorum nomina non sunt Latina. Cherubim plenitudo scientie interpretatur. Seraphim incendium dicitur. Cetera nomina  supradictorum ordinum sunt Latina, nisi angelorum et archangelorum. Angeli nuntii, archangeli excelsi nuntii denominantur.

10. Gregorius autem papa Romanus in homilia sua super euangelicam lectionem: Erant appropinquantes ad Iesum Publicani et peccatores, ut audirent illum, plenissime de his ordinibus exposuit. Nos uero ad propositum redeamus. Tremunt potestates. De supradictis ordinibus dicitur: non ideo dicit, quod supradicti ordines corporales sint, sed nostro more dicit, quia nos tremere ac timere ante dominos nostros solemus. Sed ideo dicit tremere, ut nos intelligamus omnia celestia, et terrestria, et infernalia, ante conspectum diuine Maiestatis tremere ac timere.

11. Celi celorumque uirtutes. Ipsi celi uisioni diuine obediunt, quia se ostendere serenos uel nebulosos non habent potestatem. Celorum 224 uirtutes sunt supradicti ordines angelorum, sicut Gregorius testatur in homilia sua super euangelicam  lectionem: Erunt signa in sole, luna et stellis. Ac beata seraphim. De seraphim namque supradictum est. Socia exsultatione concelebrant. Omnes predicatores maiestatem Dei Patris per Christum unita exsultatione equaliter concelebrant. Cum quibus. Hec est supplicatio nostra, ut ipse celestis Pater per Christum Filium suum, per quem nos de omnibus ei gratias agimus, dignetur admittere uoces nostras, et iungere uocibus predictorum ordinum angelorum.

12. Supplici confessione dicentes. Hoc est, humili confessione. Quid humilius confiteri quam nosmetipsos eterno Patri per Filium eternum commendare, et de nostra conscientia uel bonitate nichil presumere, et iuxta uoces angelicas eum semper sanctum  essentialiter credere et predicare? Sanctus, Sanctus, Sanctus. Ioannes euangelista in Apocalypsis libro scripsit se uidere ante thronum Dei et agni XXIu animalia astantia, et incessanter dicentia: Sanctus, Sanctus, Sanctus, Dominus Deus Sabaoth, etc. Ideo enim tribus uicibus dicitur Sanctus, ut significetur Pater sanctus, Filius sanctus, Spiritus Patris et Filii sanctus. Sed quamuis tripliciter dicatur sanctus, non tamen dicitur plurali numero sancti, sed singulari sanctus, ut una sanctitas in his tribus personis et una eternitas intelligatur.

13. Dominus Deus Sabaoth. Sabaoth a multis interpretari solet omnipotens, a multis uero exercituum. Ut ipse sit Dominus Deus, et ipse omnes exercitus angelorum atque hominum disponat. Pleni sunt celi et terra gloria tua. Idem ut eius gloria celi ac terre gubernentur, et qui in celis sunt, et qui in terra glorificent, et honorent nomen eius. Osanna in excelsis. Quomodo nunc dicitur corrupte Osanna?  antea dicebatur Osiana. Osi interiectio est laudantis, siue causa magnificantis. Anna saluifica. Sed corrupte dicitur Osanna, et intelligi potest: saluifica, uel saluum fac. In excelsis, id est, in altis. Benedictus qui uenit in nomine Domini. Osanna in excelsis. Quando Christus uenit ad Ierusalem, et descendit de monte Oliueti, tunc filii Isrel clamauerunt, dicentes: Benedictus qui uenit in nomine Domini; sed quid significauit ille Christi aduentus ad Ierusalem, nisi futuram resurrectionem, quando uenturus erit iudicare uiuos et mortuos, et apparuerit nobis in eadem carne qua pro nobis passus est? et tunc in nomine Iesu omne genu flectetur celestium, terrestrium, et infernorum, etc., que Apostolus dixit.

14. Te igitur, clementissime Pater. Te igitur; hoc est, te certe, clementissime Pater. Clemens dicitur, quasi clara mens, siue abundans, et clementissime, quasi clarissima mente, siue abundantissime, quia ipse clarissimus est mente, et misericordissime Pater. Non ideo eum dicimus clementem, et misericordem,  quod membris corporeis, uel corde, aut mente sit compositus, sicut homo; sed ideo clementem et misericordem clamamus, ut illam clementiam et misericordiam super nos ab ipso sentiamus et intelligamus, unde saluari debeamus.

225 15. Per Iesum Christum. iehsu Grece, Latine Saluator, siue salutaris dicitur. Saluator eo quod saluat populum suum a peccatis eorum. Ideo saluat a peccatis, quia potestatem habet dimittendi peccata, sicut ipse dixit: Ut autem sciatis quia Filius hominis habet in terra potestatem dimittendi peccata . Salutaris ideo dicitur, quia salutem nobis dedit, ut, si precepta eius seruemus, uitam eternam capere ualeamus, Filium tuum, scilicet Filium tuum unigenitum, quia ipse est unigenitus ex substantia Patris, nos autem filii adoptiui sumus per ipsum qui unigenitus est, a Patre procedens, Patri ceternus; et ideo per eum Patrem postulamus humiliter dicentes:

16. Supplices te rogamus et petimus. Supplices, id  est, humiles. Uti accepta habeas et benedicas. Uti, id est, accipias et benedicas. Hec dona, hec munera, hec sancta sacrificia illibata. Dona sunt, que uoluntarie donantur. Munera sunt, que pro aliquo munere et mercede offeruntur, sicut nos offerimus Deo, ut peccata nostra dimittantur. Sacrificia sunt, que iam cum orationibus consecrantur. Illibata idem est ac immaculata, et ab omni liuore malitie aliena. Tunc sunt dona et sacrificia illibata, quando absque scandalorum maculis sunt oblata, et iusto sunt labore acquisita. Non, ut multi errant, qui dicunt illibata esse non dedicata. Lege septem collationes Patrum, et in secunda collatione Theone in nono capite inuenies que sint illibata.

17. In primis que tibi offerimus. Hoc est, que tibi offerimus, pro quibus offeruntur indicant: in primis offerri debent pro Ecclesia tua sancta catholica. Ecclesia Grece, Latine congregatio dicitur. Catholica uniuersalis dicitur, quia uniuersi qui in Dominum credunt  in una debent esse congregatione. Quam pacificare, custodire, adunare et regere digneris toto orbe terrarum. Per totum orbem terrarum pacificatam et adunatam custodire digneris. Una cum famulo tuo illo. Hoc est simul cum illo qui sedem apostoli Petri tenet, quia Ecclesia, in qua Petrus apostolorum princeps sedit, caput est omnium Ecclesiarum catholicarum. Ideo, quia Petro dicit Christus: Tu es Petrus, et super hanc petram, et reliqua . Et propter hanc sententiam debemus omnes pro eo orare, qui in eadem est Ecclesia.

18. Et antistite nostro illo, id est, pro episcopo; ipse est pastor et predicator noster. Memento, Domine, famulorum, famularumque tuarum, et omnium circumstantium. Sacerdos antea orauit pro apostolico et episcopo suo. Si episcopus missam celebrat, pro antistite nostro dicere non debet, quia ipse antistes est. Si presbyter celebrat missam, ille debet dicere pro antistite nostro. Iam oratum est pro senioribus; postea orandum est  pro populo. Quando sacerdos dicit Memento, Domine, famulorum famularumque tuarum, deprecatur Dominum Patrem, ut memorare dignetur omnium ad officium misse, siue masculorum, siue feminarum, aduenientium. Et quod dicit circumastantium, ipsi masculi et femine , quicunque astant.

19. Iam sacerdos orauit pro omnibus qui ad audiendam missam uenerunt, 226 tunc demum orat pro his qui oblationes suas afferunt (Forte, offerunt]. Qui tibi offerunt hoc sacrificium laudis. Laudis dicitur, quod pro laude Dei in primis offerunt, et postea pro se, suisque omnibus, pro redemptione animarum suarum, pro spe salutis et incolumitatis sue; tibique reddunt uota sua, eterno Deo, uiuo et uero. Ideo offerunt, quia uiuo et uero Deo omnium fides circumstantium, offerentium et non offerentium, cognita est et nota deuotio. Omnes reddunt uota sua. uota dicuntur, quia uolenter promittuntur, quia uolenter et libenter deuouere debemus. Communicantes, et memoriam uenerantes, in  primis gloriose semper uirginis Marie genitricis Dei, et Domini nostri Iesu Christi, sed et beatorum apostolorum ac martyrum tuorum.

20. Communicare, hoc est, participare memoriam; uenerari, hoc est, in memoria honorabiliter tenere quod sancta Maria uirgo per aduentum Spiritus sancti genitrix facta est Filii Dei Iesu Christi, qui Deus et homo est, per quem Patrem supplicamus, et fidem communicare debemus, et credere quod, Spiritu sancto ueniente, Filius Dei natus est ex ea, et uirginitas eius non est uiolata. Sed et beatorum apostolorum ac martyrum tuorum. Apostolus dicitur in nostra lingua missus. Martyr dicitur testis. Apostoli ideo dicuntur, quia a Christo missi sunt. Martyres dicuntur, quia testes sunt quod Christus passus est pro nobis, et ipsi pro Christo.

21. Hanc igitur oblationem seruitutis nostre, sed et cuncte familie tue quesumus, Domine, placatus accipias. Sacerdos oblationem suam, atque cunctorum  qui Deo famulantur, idem qui Domino seruiunt, commendat, ut Domino placeat [Forte, placeant], et ipse nobis propitius sit. Diesque nostros in tua pace disponas, atque ab eterna damnatione nos eripi et in electorum tuorum iubeas grege numerari; per Christum Dominum nostrum. Pro eo quo  sacerdos offert, debet orare, ut sacerdos exaudiatur, et omnium dies in pace disponantur, et ab eterna damnatione eripiamur. De qua Dominus noster iehsu Christus dicturus est impiis in fine mundi: Ite, maledicti, in ignem eternum, etc. Et ad illum gregem electorum suorum per angelos sanctos numerari mereamur, cui dicturus erit: uenite, benedicti Patris mei , et reliqua.

22. Quam oblationem tu, Deus, in omnibus, quesumus, benedictam, ascriptam, ratam, rationabilem, acceptabilemque facere digneris. Supplicat sacerdos ut illam oblationem, quam ille pro se offert, et pro populo, omnipotens Pater dignetur accipere benedictam,  et habere ascriptam, hoc est, assignatam, ut sibi placeat. Ratam, hoc est, iudicatam, ut dignam illam iudicet in conspectu suo offerri. Rationabilem, iusta ratione plenam facere dignetur, quia tunc illi est acceptabilis, si recta credentes pro iusta ratione offerimus; iustum est postulare ut illa oblatione, quam nos rationabiliter offerimus, ut Pater omnipotens sanctificando faciat. Ut nobis corpus et sanguis fiat dilectissimi Filii tui Domini nostri Iesu Christi. Patri dilectus est Filius, sicut ipse Pater testatus est de celo, dicens: Hic est Filius meus dilectus, etc. . Et nos eum diligere debemus, quia ipse prior dilexit nos, et passus est pro nobis.

227 23. Qui, pridie quam pateretur, accepit panem in sanctas ac uenerabiles manus suas: eleuatis oculis in celum ad te Deum Patrem suum omnipotentem, tibi gratias agens benedixit, fregit, dedit discipulis suis, dicens: Accipite, et manducate ex hoc omnes:  Hoc est enim corpus meum. Simili modo, posteaquam cenatum est, accepit et hunc preclarum calicem in sanctas ac uenerabiles manus suas: item tibi gratias agens, benedixit, dedit discipulis suis, dicens: Accipite, et bibite ex eo omnes. Hic est enim calix sanguinis mei noui et eterni Testamenti, mysterium fidei, qui pro uobis et pro multis effundetur in remissionem peccatorum. Hec quotiescunque feceritis, in mei memoriam facietis.

24. Quod intermisimus, qui pridie quam pateretur, hoc est pridie quam ipse passus esset pro nobis, uoluit tradere discipulis suis corpus et sanguinem sui, mysterium, ut illi traderent nobis. Quis unquam crederet quod panis in carnem potuisset conuerti, in sanguinem uinum; nisi ipse Saluator diceret, qui panem et uinum creauit, et omnia ex nichilo fecit? Facilius est aliquid ex aliquo facere, quam omnia ex nichilo creare. Ipse Saluator uoluit corpus humanum suscipere, et hominem Deo coniungere, ut unus fieret mediator Dei et hominum  homo Christus iehsu; ipse uoluit per nos panem et uinum offerri sibi, et ab ipso diuinitus consecrari, et fidelem populum credere uerum esse mysterium, quod et ipse tradidit discipulis suis, dicens: Accipite et manducate ex hoc omnes. Et quando oculos ad celum leuauit, et Patri gratias egit, nos docuit quod nos Patri semper supplicare debemus, ut ille tam magnum sacramentum per manus nostras perficere dignetur.

25. Et cum diceret: Hec quotiescunque feceritis, in mei memoriam facietis, iussit nos illius passionis memores esse; quantaque pro nobis sustinuit, omni tempore memores esse debemus, quando hoc sacramentum celebramus, et eius misericordie, non nostri bonitate fiduciam dare. Unde et memores sumus, Domine, nos tui serui, sed et plebs tua sancta Christi Filii tui Domini nostri. Memores nos esse sacerdotes profitemur, atque plebem memores esse testamur Christi Filii tui Domini nostri. Ideo sacerdotes fideliter  memores esse debent, quia ipsi missam celebrant, quia stulta postulatio est, si postulans nescit quod postulat. Plebs sancta ideo meminisci [Forte, meminisse] debet, quia Christus non solum pro sacerdotibus passus est, sed et pro plebe sancta; ideo dicitur quia fide ac baptismo Christi percepto sanctificata est.

26. Modo indicant unde meminisci debent, id est, tam beate passionis, necnon et ab inferis resurrectionis, necnon et in celos gloriose ascensionis. Christi Filii tui passionis memores esse debemus, quia pati dignatus est pro nobis. Resurrectionis ab inferis, per resurrectionem eius liberate [Forte, liberate anime] sunt. Gloriose ascensionis eius memorare debemus, quia corpus humanum, quod assumpserat, iunctum diuinitati sine ullius adiutorio propria maiestate portauit in celum. Ideo diximus, sine ullius adiutorio, ut intelligatur quod non hominum, nec angelorum, nec ullius creature uehiculo eum ascendisse in celum,  sed a Patre maiestatis eleuatus est, 228 de quo ipse dixit in Euangelio: Ego et Pater unum sumus.

27. Offerimus preclare Maiestati tue de tuis donis ac datis hostiam puram, hostiam sanctam, hostiam immaculatam, panem sanctum uite eterne, et calicem salutis perpetue. Domine, omnium memores supradictarum bonitatum tuarum, offerimus tue Maiestati hostiam puram, hoc est, de corpore puro, quia purum est corpus tuum, quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum assumpsisti, et nunc sanctifica hunc panem, ut corpus tuum fiat. Hostiam immaculatam, quia tu sine macula peccati passus es pro nobis.

28. Panem sanctum uite eterne, quia tu panis uiuus es, qui de celo descendisti, et corpus tuum in hoc pane a te sanctificato nos accipere uoluisti, et per calicem passionis tue nos sanguinem tuum  sumere uoluisti, tu sanctifica hanc hostiam, ut nobis corpus tuum et sanguis tuus fiat. Supra que propitio ac sereno uultu respicere digneris. Hoc deprecamur, ut Pater sanctus supra bona a nobis oblata pio et blando uultu et claro dignetur respicere, id est, uidere et accepta habere. Sicut accepta habere dignatus es munera pueri tui Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium, immaculatam hostiam. Accepta habuit Dominus munera Abel, quia quidquid optimum inuenit, obtulit Domino; et nos iusta munera et munda Deo mundo corde offerre debemus. Abraham proprio filio suo Isaac non pepercit, sed obediens iussioni Domini offerre eum uoluit.

29. Melchisedech primus sacerdos Domino panem et uinum obtulit, et ideo scriptum est in Psalmo: Tu es sacerdos in eternum secundum ordinem Melchisedech . Quia sicut Melchisedech panem et uinum, ita et Christus in passione sua corpus  et sanguinem suum obtulit Deo Patri pro nobis, et in pane, et uino passionis sue mysterium nos imitari uoluit, quando discipulis suis dans panem ac calicem, dixit: Hoc est corpus meum, et hic est calix sanguinis mei. Et nos supplicare debemus, ut sicut supradictorum Patrum accepta Deo fuerunt munera, ita fiant et nostra.

30. Supplices te rogamus, omnipotens Deus, iube hec perferri per manus sancti angeli tui in sublime altare tuum in conspectu diuine Maiestatis tue. Humiliter postulamus ut munera nostra super hoc altare, quod uideri potest, oblata, pater celestis iubeat per manus sancti angeli sui perferri in illud altum altare ante diuinam Maiestatem suam, quod oculis nostris uidere non possumus, quia corporale non est, sed spirituale. Et sicut nos diuinam Maiestatem Patris inuestigare non possumus, ita nec ea que in conspectu eius sunt debemus inuestigare, sed potius credere: ut quotquot ex hac altaris participatione sacrosanctum  Filii tui corpus et sanguinem sumpserimus, omni benedictione celesti et gratia repleamur per Christum Dominum nostrum. Orare debemus Patrem celestem, ut omnis qui ex ipsius altaris [Forte, omnes qui ex ipso altari], supra quod nos offerimus Deo Patri in commemorationem Filii sui Domini nostri Iesu Christi,  229 et sanguinem predicti Filii sumpserimus, omnem benedictionem celestem accipere mereamur per Christum Dominum nostrum.

31. Nobis quoque peccatoribus, famulis tuis, de multitudine miserationum tuarum sperantibus, partem aliquam et societatem donare digneris cum sanctis apostolis, et martyribus, et omnibus sanctis. Hec omnia sacrificia ideo sunt oblata, tam a sacerdote quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non estimator meriti, sed uenie, quesumus, largitor admitte. Hoc  rogamus, ut ipse qui dixit: In quacunque die peccator conuersus fuerit, et penitentiam egerit, omnia peccata eius in obliuione erunt coram me. Non retributionem peccatorum estimet, sed ipse  uenie largitor, ut intra sanctorum societatem nos mittat per Christum Dominum nostrum.

32. Per quem omnia hec dona ille creauit, ipse sanctificet, et benedicat, et prosit nobis, ut per Christum, per quem facta sunt et in Christo, in quo facta sunt omnia et cum quo facta sunt omnia, qui ceternus est Patri, semper gratias referamus Patri per omnia secula seculorum. Amen. Preceptis salutaribus moniti et diuina, etc. Christi preceptis, que salute sunt plena, quia ipse est salus eterna, sumus admoniti, et iussi, et diuina institutione formati; idem formam et exemplum a Christo Domino nostro accepimus, et ausi sumus orare, sicut ille docuit discipulos suos; et Patrem nostrum credimus, qui nos creauit, et dicimus:

 33. Pater noster, qui es in celis. Christus dixit post resurrectionem suam: Ascendo ad Patrem meum et Patrem uestrum. Aliter dixit Patrem suum, aliter Patrem nostrum. Patrem suum, quia proprius Filius est Patris ex substantia Patris ante omnia secula genitus, Patri ceternus. Pater noster ideo est, quia nos creauit in tempore, et nos filii sumus adoptiui, et hereditatem celestem Patris nostri celestis possidere debemus, si operibus implemus, quia perceptionem fidei spopondimus. Celum a celando dicitur, eo quod celat diuina secreta. Aliter celum a celsitudine dicitur, eo quod altius est rebus terrenis. Nos autem ideo dicimus Pater noster, qui es in celis, ut credere ostendamus in Patrem celestem; et sicut filii precepta Patris sui implere cupiunt, ita et nos ipsius precepta implere, et ad celum semper tendere desideremus.

34. Sanctificetur nomen tuum, hoc est, ut nos digni simus nomen sanctum eius tenere in cordibus nostris, ut sicut sancti angeli, qui in celo sunt,  sciunt et intelligunt sanctitatem nominis sui, ita et nos, qui in terra sumus, ipso adiuuante, mereamur sanctitatem eius cognoscere: ut sicut in celo, ita et in terra sit nomen eius sanctificatum. Adueniat regnum tuum, hoc est, ut nos regnum et potentiam eius mereamur cognoscere, et ut iam propter nostra peccata diabolus non regnet super nos, sed ipsius regnum adueniat, sicut in Euangelio scriptum est: Regnum Dei intra uos est.

35. Fiat uoluntas tua, sicut in celo, et in terra: hoc est, ut eius uoluntatem sicut illi qui in celo sunt faciunt, ita nos, qui in terra sumus, 230 faciamus. Terra a terendo dicitur, eo quod pedibus teritur. Panem nostrum quotidianum da nobis hodie. Panis apud Grecos in nostra lingua omnis interpretatur. Et nos oramus ut omnipotens Pater omnes uictus, spiritualem ac corporalem, nobis largiri dignetur omni tempore. Et dimitte nobis debita nostra, sicut et nos dimittimus debitoribus nostris. Nihil enim iniustum  facit, qui sibi debenti debitum requirit, sed si omnipotens Deus a nobis omnia debita nostra requirit, nullus sine dubio inuenitur liber; et ideo nos debemus debitoribus nostris debita dimittere, ut nobis Omnipotens nostra dimittat, quia ipse dixit: Si non remiseritis unusquisque fratri suo de cordibus uestris, nec Pater uester celestis remittet uobis peccata uestra . Et alibi: Auferuntur de regno eius omnia scandala ; et item sacrificium non recipitur, si illud scandalo offertur; sed ante altare dimitti iubetur, usque dum reconcilietur fratri suo, et tunc offerri mundo corde.

36. Et ne nos inducas in tentationem. Hoc est, ne intremus in illam tentationem, in qua diabolus nos tentat, et ei consentiamus; sed Dominus ipse nos defendat, ne inducamur in tentationem diabolicam, quia si Dominus nos dimittit, statim introducimur in laqueum diaboli, et ideo postulamus ut ipse nos liberet a malo, hoc est, ab omni impugnatione diabolica.  Libera nos, quesumus, Domine, ab omnibus malis preteritis, presentibus et futuris. Hoc postulamus, ut ipse nos ab omnibus malis liberet, qui nos mundos et bonos creauit, in quo nullum est malum, Preterita sunt, que iam ante peccantes commisimus, et ideo flagella sustinemus. Futura sunt, que adhuc, diabolo suggerente, uenire possunt; et ideo oramus ut ab omnibus liberemur, quia ante conspectum Dei nulla sunt preterita, nec futura, sed omnia sunt presentia.

37. Intercedente pro nobis beata et gloriosa semper uirgine Dei Genitrice Maria, et beatis apostolis Petro et Paulo atque Andrea. Inuocamus nobis in adiutorium Genitricem Dei, que uirgo fuit ante partum, uirgo in partu, uirgo post partum. Et beatos apostolos, qui nobis mysteria celebranda tradiderunt, ut intercedant pro nobis, quia nos ipsi digni non sumus de preteritis ac presentibus ueniam promereri, nec de futuris cautelam, nisi nobis eorum oratione donetur.  Iam orauimus ut liberemur a malis, nunc oremus ut, predictis sanctis interuenientibus, ipse donet pacem propitius in diebus nostris, qui potens est a malo liberare.

38. Pacem a tentatione diaboli, ne induceremur in eam; pacem a malis hominibus, ne patiamur flagella eorum. Ut ope misericordie tue adiuti. Hoc est, ut Dei adiutorio adiuti: A peccato simus semper liberi, et ab omni perturbatione securi. Hoc est a peccatis nostris dimissis in presenti seculo non perturbemur iterum peccantes, nec in die iudicii eternam perturbationem patiamur. Pax Domini sit semper uobiscum. Christus est pax eterna, qui nos reconciliauit Patri per passionem suam, ne propter peccatum primi hominis in inferno detineremur: hoc orat sacerdos, ut illa pax cum populo permaneat et omnes concordes faciat, ut pacifice cum Christo mereamur in celo regnare.

231 39. Et ideo tunc facimus pacem, antequam corpus et sanguinem Domini nostri Iesu Christi in  corpora nostra suscipiamus, quia sine concordia digni non sumus sanctam communionem accipere. Quia munera, si discordiam habemus cum proximis nostris, antequam reconcitiemur, a Domino non recipiuntur. Tunc orat clerus, cantando: Agnus Dei, qui tollis peccata mundi, miserere nobis. Agnus dicitur propter innocentiam, quia nulli hominum, uel bestiarum nocet; et dum ad uictimam ducitur, occidentem se non ledit, sed occisorem suum post occisionem suam reficit. Ita et Christus nullum lesit, sicut Apostolus dicit: Qui peccatum non fecit, nec inuentus est dolus in ore eius . Sed post passionem suam conuersos persecutores suos multos per sanctam communionem corporis et sanguinis sui reficit, et credentes facit. Ipse tulit peccatum mundi, quando ueniam peccatorum nobis dedit.

40. Quia ante passionem eius iusti et peccatores in infernum descenderunt, et in ueteri Testamento remissionem peccatorum nusquam legimus. Christus  uero per penitentiam non solum remissionem peccatorum, sed etiam gaudium nobis promisit angelicum, dicens: Gaudium erit coram angelis Dei super uno peccatore penitentiam agente . Ipsum Christum, qui est Agnus Dei innocens, qui passus est pro salute mundi, petimus ut misereatur nostri, dicentes: Miserere nobis. Nam et agnus in ueteri Testamento pro peccatis populi offerebatur; et in Nouo Testamento Christus semetipsum obtulit Deo Patri, ut genus humanum per passionem suam liberaret a peccato; et ideo Agnus Dei tunc cantatur, quando corpus et sanguis Christi percipitur, ut omnes credamus quia ipsius Agni corpus et sanguis tunc sumitur, qui peccata mundi tulit moriendo, et uitam eternam nobis donauit resurgendo iehsu Christus Dominus noster, qui cum Patre in unitate Spiritus sancti uiuit et regnat per omnia secula seculorum. Amen.

41. Et post missam finitam dicit diaconus: Ite,  missa est. Diaconus Grece, minister Latine dicitur. Ille nuntiat populo, quod finite sunt preces, quia nullus  antea exire debet de ecclesia quam nuntiatum sit de ministro, et omnes respondeant: Deo gratias.





APPENDIX IX, SENTENTIARUM LIBER QUARTUS. 

 CAP. I. De rectoribus, qualiter conuersationem habeant.---1. Rector semper cogitatione sit mundus, quatenus nulla hunc immunditia polluat, qui hoc suscepit officium, ut in alienis quoque cordibus pollutionis maculas tergat. Necesse est ut esse munda studeat manus que diluere sordes aliorum curat, ne tacta queque deterius inquinet, si sordida insequens lutum tenet. Hinc namque per prophetam dicitur: Mundamini, qui fertis uasa Domini . Domini etenim uasa ferunt, qui proximorum animas  ad eterna sacraria perducendas in sue conuersationis fide suscipiunt. Apud semetipsos quantum debeant mundari conspiciant, qui 232 ad eternitatis templum uasa uiuentia in sinu proprie sponsionis portant. Hinc diuina uoce precipitur ut in Aaron pectore rationale iudicii uittis ligantibus imprimatur ; quatenus sacerdotale cor nequaquam cogitationes fluxe possideant, sed ratio sola constringat .

2. Nec indiscretum quid uel inutile cogitet, qui, ad exemplum aliis constitutus, ex grauitate uite semper debet ostendere quantam in pectore rationem portet. In iudicii rationale, quod in Aaron pectore ponitur, precipitur ut duodecim patriarcharum nomina describantur. Ascriptos etenim patres semper in pectore ferre est antiquorum uitam sine intermissione cogitare. Tunc sacerdos irreprehensibiliter graditur, cum exempla patrum precedentium indesinenter intuetur, cum sanctorum uestigia sine  cessatione considerat, et cogitationes illicitas deprimit, ne extra ordinis limitem operis pedem tendat. Debet rector subtili semper examine bona malaque discernere, et que, uel quibus, quando, uel qualiter congruant, studiose cogitare, nichilque proprium querere, sed sua commoda propinquorum deputare.

3. Sit rector operatione precipuus, ut uite uiam subditis bene uiuendo denuntiet, et grex, qui pastoris uocem moresque sequitur, per exempla melius quam per uerba gradiatur. Per diuinam legem precipitur: Sacerdos in sacrificium armum dextrum accipiat, et separatum , ut non solum sit eius operatio utilis, sed etiam singularis; nec inter malos tantummodo que recta sunt faciat, sed bene quoque operantes subditos, sicut honore ordinis superat, ita etiam morum uirtute transcendat. Sacerdoti in esu pectusculum cum armo tribuitur, ut quod de sacrificio precipitur sumere, hoc de semetipso auctori discat immolare. Et non solum peccatori que  recta sunt cogitet, sed spectatores suos ad sublimia armo operis inuitet .

4. Nulla presentis uite rector appetat, nulla pertimescat, blandimenta mundi respecto intimo terroris despiciat. Terrores autem considerato interne dulcedinis blandimento contemnat. Sit rector singulis compassione proximus, pre cunctis contemplatione suspensus, ut et per pietatis uiscera in se infirmitatem ceterorum transferat, et per speculationis altitudinem semetipsum quoque inuisibilia appetendo transcendat, ne aut alta petens proximorum infima [Al. infirma] despiciat, aut infimis proximorum congruens appetere alta relinquat. Pastores non solum sursum sanctum caput Ecclesie uidelicet Dominum contemplando appetunt, sed deorsum quoque ad membra illius miserando descendunt .

5. Hinc Moyses crebro tabernaculum intrat, et exit, et qui intus in contemplationem rapitur, foris infirmantium negotiis urgetur. Intus Dei arcana considerat,  foris onera carnalium portat. Ipsa scilicet ueritas per susceptionem nobis nostre humanitatis ostensa, in monte orationi inheret, miracula in urbibus exercet , imitationis uidelicet uiam bonis rectoribus sternens, ut si etiam summa contemplando appetunt, necessitatibus tamen infirmantium compatiendo misceantur. Qui regimine pastorali sunt aliis prelati, tales se exhibeant, quibus subiecti occulta sua prodere 233 non erubescant; ut cum tentationum fluctus paruuli tolerant, ad pastoris  mentem quasi ad matris sinum recurrant. Et hoc quod se inquinari pulsantis culpe sordibus preuident, exhortationis eius solatio ac lacrymis orationis lauent.

6. Sit rector internorum curam in exteriorum occupatione non minuens, exteriorum prouidentiam in internorum sollicitudine non relinquens, ne aut exterioribus deditus ab intimis corruat, aut, solis interioribus occupatus, que foris debet proximis non impendat. Sacerdotibus per legem precipitur ut tondentes tondant capita sua , ut uidelicet cure temporalis sollicitudines, et quantum necesse est prouideant, et tamen recidantur citius, ne immoderatius excrescant; dum igitur et per administratam exteriorem prouidentiam corporum uita protegitur, et rursus per moderatam cordis intentionem non impeditur, capilli in capite sacerdotis et seruantur, ut aurem cooperiant, et resecantur, ne oculos claudant .

7. Necesse est ut rector solerter inuigilet, ne hunc  cupido placendi hominibus pulset, ne cum studiose interiora penetrat, cum prouide exteriora subministrat, se magis a subditis diligi quam ueritatem querat, ne cum, bonis actibus fultus, a mundo uidetur alienus, hunc Auctoris reddat extraneum amor suus. Hostis Redemptoris est, qui per recta opera que facit eius uice ab Ecclesia amari concupiscit, quia adulterine cogitationis reus est, si placere puer sponse oculis appetit, per quem sponsus dona transmisit. Necessarium ualde rectoribus est ut cura regiminis tanta moderaminis arte temperetur, quatenus subditorum mens, cum quedam recta sentire potuerit, sic in uocis libertatem prodeat, ut tamen libertas in superbiam non erumpat; ne dum fortasse immoderatius lingue eis libertas conceditur, uite ab his humilitas amittatur.

8. Oportet igitur ut rectores boni sic placere hominibus appetant, ut sue estimationis dulcedine proximos in affectum ueritatis trahant, non ut se  amari desiderent, sed ut dilectionem suam, quasi quamdam uiam faciant, per quam corda audientium ad amorem Conditoris introducant. Difficile quippe est ut quamlibet recta denuntians predicator, qui non diligitur, libenter audiatur. Omne hoc quod premisimus rite a rectore agitur, si superne formidinis et dilectionis spiritu afflatus studiose quotidie sacri eloquii precepta meditetur, ut in eo uim sollicitudinis, et erga celestem uitam prouide circumspectionis, quam humane conuersationis usu indesinenter destruit, diuine admonitionis uerba restaurent; et qui ad uetustatem per societatem secularium ducitur, ad amorem semper spiritualis patrie compunctionis aspiratione renouetur .

9. Quia igitur qualis esse debeat pastor superius ostendimus, nunc qualiter doceat demonstremus. Non una, eademque cunctis exhortatio congruit, quia nec cunctos par morum qualitas astringit. Sepe namque aliis officiunt que aliis prosunt, quia et plerumque  herbe que hec animalia nutriunt, alia occidunt, et lenis sibilus equos mitigat, catulos instigat, et medicamentum quod hunc morbum imminuit, alteri uires iungit; 234 et panis, qui uitam fortium roborat, paruulorum necat. Apte tintinnabula uestimentis pontificis describuntur inserta. uestimenta etenim sacerdotis quid aliud quam recta opera debemus accipere, propheta attestante, qui ait: Sacerdotes tui induantur iustitia ? uestimentis itaque illius tintinnabula inherent, ut uite uiam cum lingue sonitu ipsa quoque opera sacerdotis clament .

10. Nos quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine infirmis fratribus consulamus. Consideremus igitur quia aut tales sumus quales nonnullos corrigimus, aut tales aliquando fuimus, et si iam diuina gratia operante non sumus, ut tanto eos temperantius corde humili corrigamus, quanto nosmetipsos  uerius in his quos emendamus agnoscimus. Scriptum est: Filie tibi sunt? Serua corpus illarum, et non ostendas hilarem faciem tuam ad illas . Infirme quippe anime, atque ad appetitum mundi dedite, aliquando melius ex seueritate seruantur, ut obfirmata facies, id est, per seueritatis custodiam ab omni spe friuole remissionis obducta inconstantem animum terreat, atque a delectatione uitiorum districtionis sue rigore constringat .

11. Quod cum a doctore agitur, semper necesse est ut dulcedo et humilitas in corde teneatur, quatenus et multum amet, et nunquam contra eum per elationem superbiat; cui tamen amorem suum et humilitatem pro utilitate eius prodere recusat. Cum per zelum animus mouetur rectoris, curandum summopere est ne hec eadem que instrumento uirtutis assumitur, menti ira dominetur, ne quasi domina precedat,  sed uelut ancilla ad obsequium parata a rationis tergo nunquam recedat. Tunc enim contra uitia erigitur, cum subdita rationi famulatur. Qui zelo rectitudinis mouetur, sic culpas delinquentium corrigat, ut ante ipse qui corrigit per patientiam crescat; ut feruorem transcendendo diiudicet, ne intemperantius excitatus ipso zelo rectitudinis longe a rectitudine oberret .

12. Sunt plerique pastorum qui, dum metiri se nesciunt que non didicerunt docere concupiscunt; qui pondus magisterii tanto leuius estimant, quanto uim magnitudinis illius ignorant, ut quia indocti ac precipites doctrine artem tenere appetunt, a precipitationis sue ausibus in ipsa locutionis ianua repelluntur. Nulla ars doceri presumitur, nisi intenta prius meditatione discatur. Ab imperitis ergo pastorale magisterium qua temeritate suscipitur, quando ars est artium regimen animarum? Sunt nonnulli qui intra sanctam ecclesiam per speciem regiminis gloriam  affectant honoris, uideri doctores appetunt, transcendere alios concupiscunt, atque, attestante ueritate, primos in cenis recubitus, primas in conuentibus cathedras querunt ; qui suspectum cure pastoralis officium ministrare digne tanto magis nequeunt, quanto ad humilitatis magisterium ex sola elatione peruenerunt. Ipsa quippe in magisterio lingua confunditur, quando aliud discitur, et aliud docetur .

13. Sub magno moderamine pastores Ecclesie uel soluere studeant, 235 uel ligare. Sed utrum iuste an iniuste obliget pastor, pastoris tamen sententia gregi timenda est ne is qui subest, et cum iniuste forsitan ligatur, obligationis sue sententiam ex alia culpa mereatur. Predicatores sancti, qui districtum Dei iudicium metuunt, animarum iudices fiunt, et alios damnant, uel liberant, qui semetipsos damnari metuebant. Horum profecto nunc in Ecclesia episcopi  locum tenent; soluendi ac ligandi auctoritatem suscipiunt, qui gradum regiminis sortiuntur. Grandis honor pontificalis, sed grande pondus istius est honoris. Durum quippe est ut qui nescit tenere moderamina uite sue iudex uite fiat aliene. Plerumque contingit ut ipse iudicii locum teneat, cui ad locum uita minime concordat. Et sepe agit ut uel damnet immeritos, uel alios ipse ligatus soluat .

14. Sepe in soluendis ac ligandis subditis sue uoluntatis  motus, non autem causarum merita, sequitur; unde fit ut ipse et ligandi et soluendi potestate se priuet, qui hanc pro suis uoluptatibus, et non pro subiectorum meritis exercet. Sepe fit ut erga quemlibet proximum odio uel gratia moueatur pastor. Iudicare autem digne de subditis nequeunt, qui in subditorum causis sua uel odia uel gratiam sequuntur; unde recte per prophetam: Mortificabant animas, que non moriuntur, et uiuificabant animas, que non uiuunt . uiuentem quippe  mortificat, qui iustum damnat; et non uicturum uiuificare nititur, qui reum supplicio absoluere conatur.

15. Nonnulli episcoporum donum accepti Spiritus in usum solent negotiationis exercere, et miraculorum signa ad auaritie obsequium declinare. Hinc est enim quod Simon per impositionem manus edita miracula concupiscens, percipere donum Spiritus pecunia uoluit ; scilicet ut deterius uenderet quod male comparasset. Redemptor noster flagello de resticulis facto, de templo turbas eiecit, cathedras uendentium columbas euertit . Columbas quippe uendere est impositionem manus, qua sanctus Spiritus accipitur, non ad uite meritum, sed ad premium dare. Sunt nonnulli qui nummorum quidem premia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem querunt. Hi nimirum, quod gratis acceperunt, gratis non retribuunt, quia de impenso officio  sanctitatis nummum fauoris expetunt .

CAP. II. De clericis, quales eos esse oporteat.---1. Clericus admonendus est, quatenus sic uiuat, ut bonum exemplum uite sue secularibus prebeat. In clerico si quid iuste reprehenditur, ex eius uitio ipsa religionis nostre estimatio grauatur. Clerici discant ut que a senioribus suis iubentur impleant, ut humiliter eorum imperiis subiaceant; ut nec subiectio eos conterat, nec locus superior extollat. Clerici discant quomodo ante occulti Arbitri oculos per humilitatem et obedientiam sua interiora componant, quatenus non cum reprobis puniantur, sed cum electis etiam premia sortiantur. Admonendi sunt clerici, ut tanto circa se sollicitius uiuant, quanto eos aliena cura non implicat. Dicendum est clericis ne prepositorum suorum uitam temere 236 iudicent, si quid eos fortasse agere reprehensibiliter uident; ne unde recte mala redarguunt, inde per elationis impulsum in profundiora  mergantur. Admonendi sunt clerici, ne cum culpas suorum prepositorum considerant, contra eos audaciores fiant; sed sic eorum praua apud semetipsos diiudicent, ut tamen diuino timore constricti ferre sub eis iugum reuerentie non recusent, quia facta prepositorum oris gladio ferienda non sunt, etiam cum recte reprehendenda iudicantur .

2. Plerosque clericos ab impudentie uitio nonnisi increpatio dura compescit, quia dum se delinquere nesciunt, necesse est ut a pluribus increpentur. uerecundos clericos plerumque ad melius exhortatio modesta componit, quia eis ad conuersionem sufficit quod doctor eis mala sua saltem leniter ad memoriam reducit. Maior profectus modestis clericis adducitur, si hoc quod in eis reprehenditur quasi manu lingue blandientis ex latere tangatur. Pusillanimes clericos aptius ad iter bonum agendi reducimus, si quedam illorum bona ex latere requiramus; ut dum in eis  alia reprehendo corripimus, alia amplectendo laudemus, quatenus eorum teneritudinem laus audita nutriat, quam culpa increpata castigat. Plerumque utilius apud clericos proficimus, si et eorum bene gesta memoramus, et si qua ab eis inordinata gesta sunt, non iam tanquam perpetrata corripimus, sed quasi adhuc ne perpetrari debeant prohibemus. Plerique clericorum dum in culpa sua deprehendi metuunt, semper improbas defensiones querunt, sed pauidis suspicionibus agitantur. Nihil quippe est ad deferendum puritate tutius, nichil ad dicendum ueritate facilius; nam dum fallaciam suam tueri cogitur, duro labore cor fatigatur. Plerumque in culpa clerici deprehensi, dum quales sunt cognosci refugiunt, sese sub fallacie uelamen [Gr. Ed. uelamine] abscondunt, et hoc quod peccant, quodque iam aperte cernitur, excusare moliuntur. Plerumque contingit ut is qui prauorum clericorum culpas corripere studet, asperse falsitatis nebulis seductus, pene amisisse se uideat, quod de eis iam certum tenebat .

CAP. III. De inuidis et proteruis subditis.---1. Plerumque subditi sub pastorali regimine constituti, dum ualde se elati presumunt, exprobrando ceteros dedignantur, dum singulariter summa estimant cuncta que agunt. Subtiliter itaque ab arguente discutienda sunt opera proteruorum, ut in quo sibi placent, ostendatur quia Domino displicent. Tunc proteruos melius corrigimus, cum ea que bene egisse se credunt male acta monstramus; et unde adepta gloria creditur, inde utilis confusio subsequatur. Homines, inquam, subditi cum se uitium proteruie minime perpetrare cognoscunt, compendiosius ad correctionem ueniunt, si altius culpe manifestioris, et ex latere requisite, improperio confunduntur, ut ex eo quod defendere nequeunt cognoscant se tenere improbe quod defendunt. Cum proterue Paulus Corinthios aduersum se inuicem uideret inflatos, ut alius Apollo, alius Pauli, alius Cephe, alius Christi esse se dicerent  , incestus culpam in medium deduxit, que apud eos et perpetrata fuerat, et incorrecta remanebat, dicens: Auditur inter uos fornicatio, et talis fornicatio, qualis nec 237 inter gentes, ita ut uxorem patris quis habeat. Et uos inflati estis, et non magis luctum habuistis, ut tollatur de medio uestrum qui hoc opus fecit ? Ac si aperte dicat: Quid uos per proteruiam huius uel illius dicitis, qui per dissolutionem negligentie nullius uos esse monstratis? Admonendi sunt inuidi subditi, ut perpendant quante cecitatis sunt, qui alieno profectu deficiunt, aliena exaltatione contabescunt; quante infelicitatis sunt, qui melioratione proximi deteriores fiunt .

2. Dumque augmenta aliene prosperitatis aspiciunt, apud semetipsos anxie afflicti cordis sui peste moriuntur. Dum se inuidi a liuore minime custodiunt, in antiqui uersuti hostis nequitiam demerguntur. De  illo namque scriptum est: Inuidia diaboli mors intrauit in orbem terrarum . Quia enim ipse celum perdidit, condito homini inuidit, et damnationem suam perditus adhuc alios perdendo cumulauit. Dicendum est inuidis quia dum se ista intrinsecus peste consumunt, etiam quidquid in se aliud boni habere uidentur interimunt. Unde scriptum est: uita carnium sanitas cordis. Putredo ossium inuidia . Per liuoris uitium ante Domini oculos pereunt, etiam que humanis oculis fortia uidentur. Ossa quippe per inuidiam putrescere est quedam etiam robusta deperire. Ille est uere humilis subiectus in bonis, qui non est defensor in malis; nam tunc de malis suis subiectus arguitur, et contra uerba arguentis accenditur, quando et de bonis suis quasi humiliter titubat, per humilitatis uoces ornari appetit, non doceri.

CAP. Iu. De uita uel conuersatione monachorum.---1. Omnes monachi seculum relinquentes punire  flendo non desinunt que deliquerunt. Graui se merore afficiunt, quia longe huc a facie Conditoris proiecti, adhuc in eterne patrie gaudiis non intersunt. De quorum corde bene per Salomonem dicitur: Cor, quod nouit amaritudinem anime sue, in gaudio illius non miscebitur extraneus . Corda bonorum monachorum amaritudinem suam nouerunt, quia erumnam exsilii, qua proiecti lacerantur, intelligunt, et quam sunt tranquilla que perdiderunt, quam confusa in quibus deciderunt, sentiunt. Monachi, qui in amaritudine anime sunt, mori mundo funditus concupiscunt, ut sicut in seculo ipsi nichil appetunt, ita iam a seculo nulla obligatione teneantur .

2. Plerumque contingit ut iam monachus mundum non teneat mente, sed tamen mundus monachum quibusdam occupationibus astringat, et ipse quidem iam mundo mortuus est, sed ipsi mundus adhuc uiuit. Adhuc namque mundus eum concupiscit, dum alio intentum in suis actionibus rapere contendit. Si uno  in loco sint mortuus, et uiuens, etsi mortuus uiuum non uidet, uiuens tamen mortuum uidet. Si uero utrique sint mortui, alter alterum nequaquam uidet. Itaque iam mundum non amat, sed tamen ab illo uel non uolens amatur; etsi ipse uelut mortuus mundum non uidet, hunc tamen mundus adhuc non mortuus uidet. Si uero nec ipse in amore mundum retinet, nec rursus a mundi amore retinetur, uicissim sibi utrique exstincti sunt, quia dum alter alterum non appetit, quasi mortuus mortuum non attendit. Cum huius mundi gloria tristibus gementibusque tribuitur, pena se ualidissimi timoris 238 afficiunt; quia etsi ipsi mundum non tenent, adhuc tamen tales esse se metuunt, qui a mundo teneantur; quia nisi ei quantulumcunque uiuerent, hos ad usum suum procul dubio non amaret.

3. Mare enim uiua corpora in semetipso retinet, nam mortua extra se protinus expellit. Nonnunquam monachi idcirco ad concepta desideria minime perueniunt,  ut, ipsa interueniente tarditate, ad eadem desideria laxato mentis sinu dilatentur. Quare que extenuari fortasse impleta portant, magna dispositione agitur, ut repulsa multiplicius crescant. Plerique monachorum sic in presens seculum mortificari appetunt, ut iam perfecte, si liceat, Conditoris sui faciem contemplentur; sed eorum desiderium differtur, ut proficiat, et tarditatis sue sinu nutritur, ut crescat. In Canticis canticorum sponsa sponsi sui faciem anhelans clamat: In lectulo meo per noctes quesiui quem diligit anima mea; quesiui illum, et non inueni . Abscondit se sponsus, cum queritur, ut non inuentus ardentius queratur. Quare differtur querens sponsa ne inueniat, ut tarditate sua capacior reddita, multiplicius quandoque inueniat quod querebat. Cum spirituales monachi plene mortificationem suam appetunt, quanto fiunt uiciniores ad finem, tanto se exhibent ardentiores in opere .

 4. Laborando ergo non deficiunt, sed magis ad usum laboris crescunt; qui quoniam premia propinquiora considerant, eo in opere delectabilius exsudant. Plerique monachorum, qui ab operibus mundi non corpore [Al., non torpore], sed uirtute, sopiuntur, laboriosius dormiunt quam uigilare potuerunt, quia in eo quod actiones huius seculi deserentes superant, robusto conflictu quotidie contra semetipsos pugnant, ne mens per negligentiam torpeat, ne subacta otio ac desiderio ad desideria immunda frigescat, ne ipsis bonis desideriis plus iusto inferueat, ne sub discretionis specie sibimet parcendo a perfectione languescat. Bonus monachus ab huius mundi inquieta concupiscentia se penitus subtrahit, ac terrenarum actionum strepitum deserit, et per quietis studium, eius mens uirtutibus intenta, quasi uigilans dormit.

CAP. u. De humilitate uel opere monachorum.---1. Admonendus est monachus ut reuerentiam habitatus sui in actu, in locutione, in cogitatione sua semper  circuminspiciat, ac ea que mundi sunt perfecte deserat, et quod ostendit humanis oculis habitu, hec ante Domini oculos moribus pretendat. Omnes monachi qui in curis exterioribus spargi refugiunt, simplices in cogitatione atque in conscientie sue habitatione consistunt .

2. Hinc de Iacob scriptum est: uir autem Iacob habitat simplex in tabernaculis . In tabernaculis enim habitare sese perhibentur electi monachi, cum eis transitoria prosperitas arridet, fauorem mundi quasi nescientes dissimulant, et forti gressu interius hoc, unde exterius subleuantur, calcant. Sepe bona agentes monachi paterna adhuc flagella sentiunt, ut tanto perfectiores ad hereditatem ueniant, quanto eos pie feriens disciplina quotidie [Al., etiam de] minimis purgat.

CAP. uI. De tepiditate uel otio monachorum.---1. Nonnulli monachorum mundi quidem actiones  fugiunt, sed nullis uirtutibus exercentur. Hi nimirum tepore, non studio, dormiunt, et idcirco in terra conspiciunt, quia caput non in Lapide, sed in terra posuerunt. 239 Plerumque monachis contingit ut quanto securius ab externis actionibus cessant, tanto latius immunde in se cogitationis strepitum per olium congerant. Unde sub Iudee specie per prophetam torpens otio anima defletur, cum dicitur : uiderunt eam hostes, et deriserunt Sabbata eius .

2. Plerumque precepto legis ab exteriori opere in Sabbato cessatur. Hostes ergo Sabbata uidentes irrident, cum maligni spiritus ipsa uacationis otia ad cogitationes illicitas pertrahunt, ut unaqueque anima, quo remota ab externis actionibus Deo creditur seruire, eo magis tyrannidi illicite famuletur. Per sapientissimum Salomonem dicitur : Qui mollis et dissolutus est in opere suo, frater est dissipantis sua opera .

 3. Inchoata bona fortis operantis manus ad perfectionem non subleuat, si operandi ipsa remissio contra hoc quod operatum est pugnat. Si, quod mortis [Gr. Ed., si enim quod mortuum] in nobis est ad uitam non accenditur, hoc etiam exstinguitur, quod quasi adhuc uiuum tenetur. In hoc mundo humana anima quasi more nauis est contra ictum fluminis conscendentis. Uno in loco stare nequaquam permittitur, quia ad ima relabitur, nisi ad summa conetur.

CAP. uII. De adhibendis pro corporis necessitate subsidiis.---1. Cum nature nostre necessitatibus plerumque, plusquam expedit, deseruimus, mentisque curam negligimus, ex miseria negligentie infirmitatisque nostre addimus squalorem culpe. Necessitates presentis seculi hoc habere ualde periculosum solent, quod sepe in eis minime discernitur quid circa illas per utilitatis studium, et quid per uoluptatis uitium agatur. Infirmitati nature nostre negligentiam relaxare nichil est aliud quam calamitatis  miseriam addere, atque actionum [Al., infirmitatem . . . per negligentiam . . . atque uitiorum] squalorem ex eadem miseria multiplicare .

2. Sancti uiri in omne quod agunt studiosissima intentione discernunt, ne quid plus ab eis nature sue infirmitas quam sibi debetur exigat, ne sub necessitatis tegmine in eis uitium uoluptatis excrescat. Electi uiri aliud ex infirmitate, aliud ex tentationis suggestione sustinent, et quasi quidam rectissimi arbitri [Al., arbitres] inter necessitatem uoluptatemque constituti, hanc consolando et subleuando, illam premendo frenant. Unde fit ut etsi infirmitatis sue calamitatem tolerant, tamen ad squalorem miserie per negligentiam non descendunt.

3. Hoc ipsum enim esse in calamitate est necessitates nature ex carnis corruptibilis infirmitate sustinere. Presentis uite necessitates cupiebat euadere qui dicebat: De necessitatibus meis eripe me . Sciebat enim plerumque uoluptatum culpas  occasione prorumpere, et ne quid sponte illicitum admitteret, hoc ipsum satagebat euelli, quod nolens ex radice tolerabat.

4. Plerique cum tegendis membris uestimenta querunt, non solum que legant, sed etiam que extollant, expetunt; et contra torporem frigoris non solum que per pinguedinem muniant, sed etiam que per mollitiam delectent; non solum que per moltitiem tantum mulceant, sed etiam que per colorem oculos seducant. De his ergo necessitatibus liberari Psalmista desiderans, ait: De necessitatibus meis eripe me. Necessitatis enim 240 causam in usum uoluptatis uertere, quid est aliud quam calamitati sue squalorem miserie sociare?

5 Plerumque replemus refectionibus corpus, ne extenuatum deficiat; extenuamus abstinentia, ne nos repletum premat; uegetamus motibus, ne situ immobilitatis iniereat; sed citius hoc collocando sistimus,  ne ipsa sua uegetatione succumbat; adiumento hoc uectis tegimus, ne frigus interimat. Et que sunt adiuncta [Al., et quesita adiumenta] proiicimus, ne calor exurat. Tot ergo diuersitatibus occurrentes, quid agimus, nisi corruptibilitati seruimus, ut saltem multiplicitas impensi obsequti corpus sustineat, quod anxietas infirme mutabilitatis grauat 

CAP. uIII. De electis inter tumultus reproborum bene uiuentibus.---1. Querimur plerique cur non omnes boni sunt qui nobiscum uiuunt? Mala proximorum ferre nolumus. Omnes sanctos iam debere esse decernimus, dum esse nolumus quod ex proximis portemus. Sed hac in re luce clarius patet, dum malos portare renuimus, quam multum adhuc ipsi de bono minus habeamus. Neque enim perfecte bonus est, nisi qui fuerit et cum malis bonus. Beatus Iob de semetipso asserit dicens: Frater fui draconum, et socius struthionum . Hinc Paulus apostolus discipulis dicit : In medio  nationis praue et peruerse, inter quos lucetis sicut luminaria in mundo .

2. Hinc Petrus pastor gregis dominici ait: Iustum Lot oppressum a nefandorum impudica conuersatione eripuit; aspectu enim et auditu iustus erat, habitans apud eos qui de die in diem animam iusti iniquis operibus cruciabant . Dum de uita proximorum sepe querimur, mutare locum cupimus, conamur secretum uite remotioris eligere habitaculum, uidelicet ignorantes quia si desit sanctus Spiritus, non adiuuat locus. Lot denique in Sodomis sanctus exstitit, sed in monte peccauit. Quia autem loca mentem non muniunt, ipsi humani generis primus parens testatur, qui et in paradiso grauiter cecidit.

3. Sed minus sunt omnia que loquimur ex terra, nam si locus saluare potuisset, Satan de celo non caderet. Psalmista Dauid ubique in hoc mundo tentationes esse conspiciens, quesiuit locum quo fugeret,  sed sine Deo non potuit munitum inuenire. Ex qua re et ipsum sibi locum fieri petiit, propter quem locum quesiuit, dicens: Esto mihi in Deum protectorem, et in locum munitum, ut saluum me facias . Sicut grauioris culpe est inter bonos bonum non esse, ita immensi est preconii bonum etiam inter malos exstiti se.

CAP. IX. De passione electorum et compassione proximorum.---1. Sancti uiri tribulationum bello deprehensi, uno eodemque tempore alios ferientes atque alios suadentes ferunt. Illis opponunt scutum patientie, illis iacula intorquent doctrine. Ad utrumque pugnandi modum mira uirtutis arte electi uirise erigunt, quatenus et interius sapienter doceant, et foras fortiter aduersa contemnant. Hos docentes corrigant, illos tolerantes premant. Electi uiri insurgentes hostes patiendo despiciunt, infirmantes uero ciues compatiuntur ad salutem. Illis resistunt, ne et alios subtrahant; de istis metuunt, ne uitam rectitudinis  funditus perdant .

241 2. Pensetur cuius laboris sit Paulum apostolum uno eodemque tempore et foris aduersa tolerare, et intus infirma protegere. Foris pugnas patitur, quia uerberibus scinditur, catenis ligatur; intus metum tolerat, quia passionem suam non sibi, sed discipulis obesse formidat. Aliorum casus Apostolus in propria passione metuebat, ne, dum et ipsum discipuli afflictum pro fide uerberibus agnoscerent, fideles se profiteri recusarent. Unde et eisdem scribit, dicens: Nemo moueatur in tribulationibus istis. Ipsi enim scitis quod in hoc positi sumus .

3. O immensa [Ed. Gr., immense] caritatis uiscera Pauli apostoli! Despicit passiones, quas ipse patitur, et curat ne quid praue persuasionis discipuli in corde patiantur. In se contemnit uulnera corporis, et in aliis uulnera medetur cordis. Dum uiri fortes in acie assistunt, illic iaculis  aduersantia pectora feriunt; hinc scuto postpositos debiles tuentur, atque ita utrobique uelocitate circumspectionis inuigilant, quatenus et ante se audaces confodiant, et post se trepidos a uulnere defendant.

CAP. X. De discretione.---1. Magnum est discipline magisterium subtilitas discretionis, quatenus quisque rector culpas delinquentium discrete nouerit parcere, et pie resecare. Qui autem sic dimittunt peccata, ut non corrigant, aut sic quasi corrigendo feriunt, ut non dimittant, discretionis spiritum non habent. Scriptum in libro Genesis est: Si recte offeras, et recte non diuidas, peccasti . Recte offertur, cum recta intentione quid agitur; sed recte non diuiditur, si non hoc quod pie agitur etiam subtiliter discernatur. Oblata recte diuidere, est quelibet bona nostra studia discernendo pensare. Quare nimirum qui agere dissimulat, etiam recte offerens peccat .

2. Sepe quod bono studio gerimus, dum discernere caute negligimus, quo iudicetur fine nescimus. Quare nonnunquam hoc fit reatu [Al., reatus] criminis, quod putatur causa uirtutis. Recte ergo offerimus, cum bono studio bonum opus agimus; sed recte non diuidimus, si habere discretionem in bono opere postponamus. Ille enim angustam uiam ingreditur, qui in cunctis que agit discretionis subtilitate sollicite coarctatur. Nam qui pro uoluntate propria secura mente se dilatat, anguste sibi porte aditum damnat. Sancta Ecclesia, que ex causis singulis tentamenta prodeant per discretionem conspicit, et uentura uitiorum bella ex alto deprehendit .

CAP. XI. De penitentia.---1. Omnis peccator in penitentia duplum habere gemitum debet; nimirum, quia et bonum quod oportuit non fecit, et malum quod non oportuit fecit. Cum ad bona opera  non assurgimus, necesse est ut nosmetipsos dupliciter defleamus, quia et recta non fecimus, et praua operati sumus. Per beatum Moysen unus turtur pro peccato, alter uero offerri in holocaustum iubetur . Holocaustum namque totum incensum dicitur. Unum ergo turturem pro peccato offerimus, cum pro culpa gemitum damus; de altero holocaustum facimus, cum pro eo quod bona negleximus [Al., negligimus], nosmetipsos funditus succendentes igne doloris ardemus .

2. Beatus Iob per flagella proficiens, et a semetipso in magna sui redargutione dissentiens, dicit: Idcirco ipse me reprehendo et ago penitentiam 242 in fauilla, et cinere . In fauilla enim et cinere penitentiam agere est, contemplata summa essentia, nichil aliud quam fauillam se cineremque cognoscere. In cilicio asperitas et punctio peccatorum, in cinere autem puluis ostenditur mortuorum.  Quare idcirco utrumque hoc adhiberi ad penitentiam solet, ut in punctione cilicii cognoscamus quid per culpam fecimus, et in fauilla cineris perpendamus quid per iudicium facti sumus. Considerentur ergo in cilicio pungentia uitia. Consideretur in cinere per mortis sententiam subsequens iusta pena uitiorum, quia propter peccatum carnis contumelie surrexerunt.

3. uideat homo in asperitate cilicii superbiendo quid fecit, uideat in cinere usquequo peccando peruenit. Quasi quodam cilicio peccator pungitur, dum in mente sua asperis redargutionum stimulis confringitur [Al., confricatur]. In cinere autem agit penitentiam, qui ex primo peccato quid per iustum iudicium factus sit solerter attendit. In tenebras diem uertimus , cum nosmetipsos districte punientes ipsa delectationis praue blandimenta per districte penitentie lamenta cruciamus. Quare flendo insequimur quidquid in corde tacti [Al., taciti]  ex delectatione peccamus. Omnipotens Dominus subtiliter acta nostra considerat, et tamen hec penitentibus misericorditer relaxat; qui et duritiam in peccantibus conspicit, sed tamen hanc preueniente gratia  emollit .

4. Culpas nostras Dominus enumerat, cum nos ipsos ad singula que fecimus deflenda conuertit; quas misericorditer relaxat, quia eas dum nos punimus, ipse nequaquam in extremo examine iudicat, Paulo attestante, qui ait: Si nosmetipsos diiudicaremus, non utique iudicaremur . Quod exterius agimus, nisi penitentia interueniente diluamus, in secreto iudiciorum Dei sub quadam occultatione seruatur, ut quandoque etiam de sigillo [Al., de sacculo] secreti exeat ad iudicii publicum. Cum uero pro malis que fecimus discipline flagello atterimur, et hec per penitentiam deflemus, iniquitatem nostram signat, et curat, quia nec inulta hic deserit, nec in iudicio punienda reseruat .

5. Beatus Iob, humani generis assumens personam, dicit: Signasti quasi in sacculo delicta mea . Peccata nostra signantur in sacculo, cum mala que fecimus, sollicito semper corde pensamus. Quid namque est cor hominis, nisi sacculus Domini, ubi dum studiose conspicimus per quanta deliquimus, peccata nostra quasi in Domini sacculo signata portamus, quia culpas quas nos intuendo et penitendo cognoscimus, pius nobis conditor relaxat. Recte post signata in sacculo delicta dicitur: sed curasti iniquitatem meam. Ac si aperte dicat: Que modo signas, ut penitendo uideam, agis procul dubio ne in retributione uideantur.

CAP. XII. De confessione peccatorum.---1. Humilitatis testimonia sunt, et iniquitatem suam quemquam cognoscere, et cognitam uoce confessionis aperire. Usitatum humani generis uitium est, et labendo [Gr. Ed., latendo] peccatum committere,  et commissum non confitendo prodere, sed negando defendere, atque conuictum defendendo multiplicare. Ex illo quippe lapsu primi hominis hec augmenta nequitie ducimus, ex quo ipsam radicem traximus culpe. Ad hoc primus 243 homo requisitus fuerat, ut peccatum quod transgrediendo commiserat confitendo deleret; et interrogatur ubi esset , ut perpetratam culpam respiceret, et confitendo cognosceret quam longe a conditoris sui facie abesset .

2. Indicia uere confessionis sunt, si cum quisque se peccatorem dicit, id de se dicenti etiam alteri non contradicit. Scriptum est: Iustus in principio accusator est sui . Non magis peccator, sed iustus uideri appetit, cum peccatorem se quisque nullo arguente confitetur. Confessionis ueritatem probat, cum alter malum quod fecimus increpat. Quod si superbe defendimus, liquet quia  peccatores nos ex nobis ficte dicebamus. Curandum summopere est ut mala que fecimus, et sponte fateamur, et hec aliis arguentibus non negemus. Superbie quippe uitium est, ut quod se fateri quisque quasi sua sponte dignatur, hoc sibi dici ab aliis dedignatur. Pignus debitoris est confessio peccatoris. A debitore enim pignus accipitur, cum a peccatore iam peccati confessio tenetur.

CAP. XIII. Quot sint genera somniorum.---1. Sciendum magnopere est quod sex modis tangunt animum imagines somniorum. Aliquando namque somnia uentris plenitudine, uel inanitate, aliquando uero illusione, aliquando cogitatione simul et illusione, aliquando reuelatione, aliquando autem cogitatione simul et reuelatione generantur. Sed duo que prima diximus, omnes experimento cognoscimus. Subiuncta autem quatuor in sacre Scripture paginis inuenimus. Somnia etenim si plerumque ab occulto hoste pre illusione fierent [Forte, non fierent], nequaquam hoc uir Sapiens indicaret, dicens: Multos errare fecerunt  somnia, et illusiones uane , uel certe: Non augurabimini, nec obseruabitis somnia . Quibus profecto uerbis, cuius sint detestationis ostenditur que auguriis coniunguntur .

2. Rursum, nisi aliquando ex cogitatione simul et illusione procederent, Salomon minime dixisset: Multas curas sequuntur somnia . Nisi aliquando somnia ex mysterio reuelationis orirentur, Ioseph preferendum se fratribus per somnium non uideret , nec Marie sponsum, ut ablato puero, in Aegyptum fugeret, per somnium ueritas admoneret . Rursum, nisi aliquando somnia cogitatione simul et reuelatione procederent, nequaquam Daniel propheta Nabuchodonosor uisionem disserens, a radice cogitationis inchoasset, dicens: Tu rex cogitare cepisti in stratu tuo quid esset futurum post hec . Quare qui reuelat mysteria ostendit tibi que uentura  sunt.

3. Quare paulo post: uidebas, et ecce quasi statua una grandis; statua illa magna, et statura sublimis stabat contra te, et cetera. Daniel itaque dum somnium et implendum reuerenter insinuat, et ex qua ortum sit cogitatione manifestat, patenter ostendit quia hoc plerumque ex cogitatione simul et reuelatione generetur. Cum somnia tot rerum qualitatibus alternent, tanto eis credi difficilius debet, quanto et ex quo impulsu ueniant facilius non elucet. Sancti uiri inter illusiones atque reuelationes ipsas uisionum uoces aut imagines quodam intimo sapore discernunt, ut sciant, uel quid a bono spiritu percipiant, uel quid ab illusione [Al., illusore] patiantur .

244 4. Si erga somnia mens cauta non fuerit, per deceptorem spiritum multis se uanitatibus immergit; qui nonnunquam solet multa uera predicere, ut ad extremum ualeat animam ex una aliqua  falsitate laqueare. Sepe malignus spiritus his quos amore uite presentis uigilantes inspicit [Al., intercipit], prospera etiam dormientibus promittit, et quos formidare aduersa considerat, eis hec durius somnii imaginibus intentat, quatenus indiscretam mentem diuersa qualitate afficiat, eamque aut spe subleuans, aut deprimens timore, confundat .

5. Sepe antiquus hostis etiam sanctorum corda afficere somniis nititur, ut ab intentione cogitationis solide ad tempus saltem momentumque deuientur, quanquam ipsi protinus animum ab illusionibus imaginationis discutiant; sed hostis insidians, quod eos uigilantes minime superat, eos dormientes grauius impugnat. Humani generis hostem maligne agere etiam per somnia superna dispensatio benigne permittit, ne in electorum cordibus ipse saltem a passionis premio somnus uacet.

CAP. XIu. De nocturnis illusionibus.---1. Nocturnum  est somnium tentatio occulta, per quam tenebrosa cogitatione turpe aliquid corde concipitur, quod tamen corpore non expletur. Somnio nocturno pollutus egredi extra castra per Legem precipitur , quia uidelicet dignum est ut qui immunda cogitatione polluitur indignum se cunctorum fidelium societatibus arbitretur, culpe sue meritum ante oculos ponat, et ex bonorum se estimatione despiciat .

2. Nocturno pollutus somnio post occasum solis aqua lotus ad castra per Legem redire precipitur, quia necesse est ut, deferuescente tentationis ardore, unusquisque fiduciam iterum erga societatem bonorum sumat. Post lauationem aque, occumbente sole, ad castra reuertitur qui post lamenta penitentie, frigescente flamma cogitationis illicite, ad fidelium merita persumenda [Al., presumenda] reparatur; ut iam se a ceteris longe esse non estimet, qui mundum  se per obitum intimi ardoris gaudet.

CAP. Xu. De multimodis argumentationibus Satane.---1. Per argumenta pestifera antiquus hostis calliditatis sue uires erigit, et fluxa mortalium corda corrumpit, unde uoce dominica dicitur ad beatum Iob: Nerui testiculorum eius perplexi sunt . Testes eius sunt suggestiones praue, quibus in  corruptione feruescit, atque in constuprata anima iniqui operis prolem gignit. Testiculorum uehemoth nerui perplexi sunt, quia suggestionum illius argumenta uehementius alligantur, ut plerosque ita peccare faciant, quatenus si fortasse peccantem fugere appetant, hoc sine alio peccati laqueo non euadant, et culpam faciant, dum uitant; ac nequaquam se ab una ualeant soluere, nisi in alia consentiant ligari .

2. Aliquando quisque cuncta que mundi sunt deserens, ac per omnia frangere proprias uoluntates querens, alieno se subdere regimini appetit. Sed  eum qui sibi ad Dominum preesse debeat minus cauta inquisitione discernit, cui fortasse is qui sine iudicio eligitur, cum preesse iam cepit, agere que Dei sunt prohibet, que mundi sunt iubet. Pensans itaque subditus, uel que sit culpa inobedientie, uel quod contagium secularis uite, et obedire trepidat, et non obedire formidat, ne 245 aut obediens, Deum in suis preceptis deserat, aut rursum non obediens, Deum in electo priore contemnat.

3. Aperte ergo iste per indiscretionis sue uitium perplexis testiculorum uehemoth neruis astringitur, quia aut obtemperans, aut certe non obtemperans, ligatur in culpa transgressionis. Studebat proprias uoluntates frangere, et curat eas etiam, contempto priore, solidare. Decreuit mundum funditus relinquere, et ad curas mundi ex aliena uoluntate compellitur redire. Est quoddam argumentum, quod ad destruendum Satane uersutias utiliter fiat, ut cum mens inter minora et maxima peccata constringitur,  si omnino nullus sine peccato euadendi locus uel aditus patet, minora semper eligantur, quia et qui murorum undique ambitu, ne fugiat, clauditur, ibi se in fugam precipitat ubi breuior murus inuenitur.

CAP. XuI. De multimodis uitiis.---1. Antiquus hostis tentationis sue uulnere ab omni parte impetit. Sepe enim dum gula restringitur, ut libido subigatur, inanis glorie aculeus mentem pulsat. Si autem corpus abstinentie afflictione non atteritur, contra mentem libidinis flamma se excitat. Sepe dum seruare parcimoniam nitimur, ad tenaciam labimur. Et sepe dum possessa effuse tribuimus, ad auaritiam ducimur, quia rursum colligere querimus quod tribuamus. Omne peccatum hostis quidem callidus suadet, sed nos eius suasionibus consentiendo, assidue peccata perpetrando cumulamus. Plerique dum uitiorum turbas uel desideriorum carnalium intra se excitant, prostratam mentem pede misere frequentationis  calcant .

2. Alius iuri se luxurie subdit, atque ante mentis oculos schemata turpium pertractationum [Al., perpetrationum] fingit; et cum effectus non tribuitur operis, hoc crebrius agitur intentione cogitationis. uoluptatis perfectio queritur, et concussus enormiter animus hinc inde, et sollicitus, et cecatus occasionem nequissime expletionis rimatur. Mens itaque hec quasi quemdam populum patitur, que insolenti uitiorum tumultu uastatur.

3. Alius ire se dominio strauit, et quid in corde nisi iurgia [Al. add. etiam], que desunt, peragit? Hic sepe presentes non uidet, absentibus contradicit. Intra semetipsum contumelias profert et recipit; receptis autem durius respondet; et cum qui obuiet nullus adsit, magnis clamoribus rixas in corde componit. Turbam itaque hic intus sustinet, quem pondus uehemens inflammate cogitationis premit.

 4. Alius iuri se auaritie tradit, et fastidiens propria, aliena concupiscit. Hic plerumque, concupita adipisci non ualens, dies quidem in otio, noctes uero in cogitatione uersat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum inuentionibus latius expandit. Nonnunquam cupiditate aliene rei humanus animus uictus iam quasi que concupierat possidet, et quasi ad meliorem speciem impulsu cogitationis adducit. Sed mox insidias inuidentium considerat, et quid contra se iurgii moueatur pensat. Exquirit quid respondeat, et cum rem nullam teneat, iam in defensione rei pugnat. Quamuis ergo nichil de concupita re ceperit, habet tamen in corde 246 iam fructum concupiscentie, laborem rixe. Grauiter itaque quasi populo premitur, qui instigantis auaritie tumultu uastatur.

5. Alius tyrannidi superbie subiicitur, et cor miserum dum contra homines erigit, uitio substernit.  Honorum sublimium infulas appetit, exaltari successibus exquirit; totumque quod esse desiderat sibi apud semetipsum cogitationibus depingit. Iam quasi tribunali presidet. Iam sibi parari obsequia subiectorum uidet. Iam quasi ceteris eminet. Iam aliis mala irrogat; aliis, quia irrogauerunt, recompensat. Iam apud semetipsum stipatus cuneis ad publicum procedit, et quibus obsequiis fulciatur conspicit.

6. Homo uitiis subditur, dum in multis phantasmatibus inani cogitatione huc illucque uersatur. Alia conculcat, alia subleuat. Iam de conculcatis satisfacit odiis, et de subleuatis recipit fauorem. Qui igitur tot phantasmata cordi imprimit, quid iste aliud quam quasi somnium uigilans uidet? Dumque tot rerum causas quas fingit tolerat, nimirum intrinsecus natas ex desideriis turbas portat. Plerumque homo dum familiariter uitiis iungitur, eorum procul dubio causis implicatur, quibus sepe consentit in illicitis, et mala que propter semetipsum non appetit, committit  propter altera que non dereliquit.

CAP. XuII. De nonnullis uitiis que uirtutes se esse simulant.---1. Plerumque uitia uirtutes se esse mentiuntur. Nam sepe sub parcimonie nomine se tenacia palliat, contraque se effusio sub appellatione largitatis occultat. Sepe inordinata remissio pietas creditur, et effrenata ira spiritualis zeli uirtus existimatur. Et sepe precipitata actio uelocitatis efficacia, atque agendi tarditas grauitatis consilium putatur. Necesse est ut electus quisque uirtutes ac uitia uigilanti cura discernat, ne aut cor tenacia occupet, et parcum se uideri in dispensationibus exsultet, aut cum effuse quid fuerit perditum, largum se, quasi miserando, glorietur, aut remittendo, quod ferire debuit, ad eterna supplicia subditos pertrahat. aut immaniter feriendo, quod delinquitur, ipse grauius delinquat, aut hoc, quod agi recte ac grauiter potuit, immature perueniens leuiget, aut bone actionis meritum differendo ad deteriora permutet.  Aliquando discretionis imaginem oculis hominum immundus spiritus obiicit, et ad indiscretionis laqueos perducit. Sicut est cum impulsu eius pro infirmitate nobis plus alimentorum quam discreta concedimus, sed indiscrete contra nos bella carnis excitamus .

2. Aliquando humani generis aduersarius imaginem humilitatis ostentat, ut effectum utilitatis [Al., affectum humilitatis] subtrahat. Sicut est cum quosdam plus quam sunt infirmos atque inutiles sibimetipsis asserit, ut dum se nimis indignos considerant, res in quibus prodesse proximis poterant, ministrare pertimescant. Diuersa [Al., uniuersa] uitia, que sub specie uirtutum antiquus hostis occultat, ualde subtiliter manus compunctionis examinat. Qui enim ueraciter intus dolet, que agenda foras, que non agenda sint, fortiter preuidet. Si forti studio nos contra uitiorum incentiua stringimus,  ipsa etiam uitia ad usum uirtutis immutamus. Nonnullos ira possidet; sed hanc dum rationi subiiciunt, in sancti zeli mysterium uertunt. Nonnullos superbia 247 erigit, sed dum diuine fortitudini animum inclinant, hanc ad defensionem iustitie in uocem libere auctoritatis commutant. Sepe dumcastitatis munditia quisque extollitur, sorde auaritie fedatur, et dum uirtute largitatis speciosus ostenditur, luxurie maculis inquinatur; dumque castitatis atque largitatis decore uestitur, uelut ex zelo iustitie, crudelitatis atrocitate fuscatur.

CAP. XuIII. Quod ex uirtutibus uirtutes, et ex uitiis uitia oriantur.---1. Omnes uirtutes in conspectu Conditoris uicaria ope se subleuant; ut quia una uirtus sine alia uel nulla est omnino, uel minima, uicissim sua coniunctione fulciantur. Nulla bona sunt cetera, si occulti Iudicis oculis castigatis testimonio non approbantur, si uel castitatem humilitas deserat, uel humilitatem castitas relinquat, apud auctorem humilitatis et munditia prodesse nichil  preualet, uel superba castitas, uel humilitas coinquinata. Cum dominio uitiorum contradicimus, iniquitati, que nos a Domino separat, reluctamur; cum consuetudini uiolenter resistimus, et, desideria peruersa calcantes, contra hanc ius nobis libertatis ingenite uindicamus, acerrimo conflictui resistimus; cum culpas penitendo percutimus, et maculas sordium fletibus lauamus, et fortiter contra uitia reluctamur .

CAP. XIX. De cogitationibus noxiis et innoxiis.---1. Plerumque ex bonis operibus discimus quantam uite munditiam in cogitatione construamus; pene cuncta bona opera ex cogitatione prodeunt, sed sunt nonnulla cogitationis acumina, que ex operatione nascuntur; nam sicut ab anima opus sumitur, ita rursus ab opere animus eruditur. ualde necesse est ut cum cogitatio extra usum ducitur, protinus mentis oculus ad opera transacta reuocetur. Ac penset quisquis quid subiectus egerit, et repente cognoscet.  Sepe misericors Dominus eo citius peccata cordis abluit, quo hec exire ad opera non permittit; et cogitata nequitia tanto citius soluitur, quanto effectu operis districtius non ligatur. Per egregium Psalmistam dicitur : Dixi: Pronuntiabo aduersum me iniustitias meas Domino, et tu remisisti impietates cordis mei .

2. Qui enim impietatem cordis subdidit, quia cogitationum iniustitias pronuntiare uelit, indicauit, dum ait: Dixi, pronuntiabo, atque illico adiungit: Et tu remisisti. Quam sit de cogitationibus facilis uenia, ostendit, qui dum se aliquid adhuc promittit petere, hoc quod se petere promittebat obtinuit. In sola nonnunquam cogitatione delinquitur, et quia usque ad opus non uenit culpa, usque ad cruciatum non peruenit penitetia; sed cogitata afflictio mentem citius tergit quam nimirum tantummodo cogitata iniquitas polluit. Idem Psalmista ait: : Computruerunt, et deteriorauerunt cicatrices mee a facie insipientie mee .

3. Sepe namque hoc, quod a conspectu iudicis iam fletu interueniente deletum est, ad animum per cogitationem redit, et deuicta culpa ad delectationem rursus inserpere nititur, atque in antiquo certamine rediuiua pulsatione reparatur, ita ut quod prius egit in corpore, hoc importuna cogitatione postmodum uerset in mente. Sancti uiri, qui exterioribus ministeriis deseruire officii necessitate coguntur, studiose semper ad cordis secreta refugiunt, ibique cogitationis intime cacumen ascendunt, 248 et legem quasi in monte percipiunt, dum, postpositis tumultibus temporalium actionum, in contemplationis sue uertice superne uoluntatis sententiam perscrutantur. Sepe corda iustorum suborte cogitationes polluunt, et temporalium rerum delectationem tangunt. Sed dum citius manu sacre discretionis abiguntur, festine agitur, ne cordis faciem caligo tentationis operiat, que hanc iam illicita delectatione tangebat  .

4. Nonnunquam in ipso orationis nostre sacrificio importune se cogitationes ingerunt, que hoc rapere, uel maculare ualeant, quod in nobis Domino flentes immolamus. Abraham patriarcha, cum ad occasum solis sacrificium offerret, insistentes aues pertulit, quas studiose, ne oblatum sacrificium raperent, abegit. Sic nos dum in ara cordis holocaustum Domino offerimus, ab immundis hoc uolucribus custodiamus, ne maligni spiritus et peruerse cogitationes rapiant, quod mens nostra offerre se Domino sperat. Cum intentionem nostram nequaquam potestas diuini adiutorii deserit, quasi sacrificium super petram positum angelus uirga contingit.

5. De petra enim ignis exit, et ius, pellem carnesque consumit, quia efflatus a Redemptore spiritus tanta cor nostrum flamma compunctionis concremat, ut omne quod in eo est illicitum, et operis et  cogitationis, exurat. Plerumque mentem hominis tumultus inanium cogitationum deprimunt: ira perturbat, et cum recedit ira, succedit inepta letitia; luxurie stimulis urgetur; estu auaritie longe lateque ad ambienda que terrena sunt tenditur; et aliquando hanc superbia eleuat, aliquando uero inordinatus timor infirmis deponit .

CAP. XX. De superbia et uana gloria.---1. Occasio perditionis nostre facta est superbia diaboli, et argumentum redemptionis nostre inuenta est humilitas Dei. Multis sepe superbia luxurie seminarium fuit, quia dum eos spiritus quasi in altum erexit, eos caro in infimis mersit. Qui per superbiam in secreto cordis prius eleuantur, postmodum publice corruunt, quia dum occultis intumescunt motibus cordis, apertis cadunt lapsibus corporis. Sic elati iusta fuerant retributione feriendi, ut quia superbiendo se hominibus preferunt, luxuriando usque  ad iumentorum similitudinem deuoluantur. Cauendum nobis est, et omni custodia mens a superbie tumore seruanda; non enim ante oculos Dei uacue transuolant cogitationes nostre, et nulla momenta temporis per animum transeunt sine statu retributionis .

2. Si auctorem suum homo superbiendo contemnit, iure et a subiecta carne prelium suscipit; unde et ille primus inobediens, mox, ut superbiendo peccauit, pudenda contexit. Quia enim contumeliam spiritus Deo intulit, mox contumeliam carnis inuenit, et qui auctori suo esse subditus noluit, ius carnis subdite, quam regebat, amisit, ut in se ipso uidelicet inobedientie sue confusio redundaret, et superatus disceret quod elatus amisisset. Cum res bona agitur, necesse est ut prius eius elatio in corde uincatur, ne si a radice misere intentionis prodeat, amaros nequitie fructus producat. Cordis superbia  cum exterius usque ad corpus extenditur, prius per oculos indicatur. Ipsi quippe 249 per fastum tumorem inflati quasi ex sublimi respiciunt, et quo se deprimunt, altius extollunt .

3. Plerumque elatos comitari solet libere uocis assertio. Loquuntur quidem per superbiam elationis, et insipientiam locutionis, et tamen loqui se credunt per libertatem rectitudinis. Considerandum est quod plerumque elatos utilius corripimus, si eorum correptionibus quedam laudum fomenta misceamus. Inferenda namque illis sunt aut alia bona, que in ipsis sunt, aut dicendum certe que poterant esse, si non sunt; et tunc resecanda sunt mala que nobis displicent, cum prius ad audiendum placabilem eorum mentem fecerint premissa bona, que placent. Nam et equos indomitos blanda prius manu tangimus, ut eos nobis plenius postmodum per flagella subigamus; et amaro pigmentorum poculo mellis  dulcedo adiungitur, ne ea que saluti profutura est in ipso gustu aspera amaritudo sentiatur; dum uero gustus per dulcedinem fallitur, humor mortiferus per amaritudinem uacuatur .

4. In quibusdam elatis inuectionis exordia permista sunt laude temperanda, ut dum admittunt fauores quos diligunt, etiam correctiones recipiant quas oderunt. Superbi quippe eo ipso quo uideri altius appetunt, a uera Dei essentia longe per elationem fiunt; subsistere etenim nequeunt, quia ab eterne essentie soliditate diuiduntur; atque hanc primam ruinam tolerant, quia per priuatam gloriam in semetipsis cadunt. Sicut per Psalmistam dicitur: Deiecisti eos, dum alleuarentur , quia eo intrinsecus corruunt, quo male extrinsecus surgunt. Sic aurarum flatu stipula in altum rapitur, sed casu concito ad ima reuocatur. Mens hypocrite nunquam uacat a malitie cogitatione; nam siue terrena queque, seu laudem appetat, et aliis inuidet, que  sibi tribui anhelat, et tanto ceteros peruersos ostendere molitur, quanto uideri sanctior omnibus appetit, ut ex eo quod alii despicabiles fiunt, ipse reuerentior semper appareat; unde fit ut de opinione proximi humana iudicia lingue sue laqueos protendat, ut eorum, quibus placere appetit, solus estimationem capiat. Contemnit quisque superbus reditum suum, desperat ueniam, superbit in culpa; sed tamen testem sue nequitie intus habet timorem; et quamuis parua uideatur foras audaciter agere, de his tamen apud semetipsum cogitur trepidare .

CAP. XXI. De auaritia.---1. Auaritia est idolorum seruitus , uelut amphora os cordis in ambitu apertum tenens . Multi sensu torpent, sed in his que appetunt auaritie stimulis excitantur. Et qui ad bona uidenda ceci sunt, excitantibus premiis ad peragendum mala uigilantes fiunt. Per plumbi metallum, cuius natura grauis est  ponderis, peccatum auaritie specialiter designatur, quod mentem, quam infecerit, ita grauem reddit, ut ad petenda sublimia attolli nequaquam possit. Sciendum est quod Sennaar latissima uallis est, que linguarum facta diuersitate destructa est, que scilicet turris Babylon dicta est pro ipsa uidelicet confusione mentium atque linguarum. Nec immerito ibi auaritia amphora ponitur, ubi Babylon, 250 id est, confusio edificatur. Quia dum per auaritiam et impietatem certum est omnia mala exsurgere, recte et ipsa auaritia et impietas in confusione perhibentur habitare .

2. Aestu uaritie homines accensi eo maiora de se opera humanis oculis ostendunt, quo ampliora sibi ab hominibus offerri munera appetunt. Qui augere opes ambit, uitare peccatum negligit, et more auium captus, cum escam terrenarum rerum auide concupiscit, quod stranguletur peccati laqueo, non  agnoscit. Qui in principio hereditari [Forte, hereditare] festinant, sortem sibi in nouissima benedictionis amputant, quia dum per auaritie nequitiam hic multiplicari appetunt, illic ab eterno patrimonio exheredes fiunt. Cupiditas plerumque latenter oritur in mente, sed punctiones peccatorum omnium patenter producit in opere, quas uidelicet punctiones ab hac radice surgentes statim predicator egregius insinuat, dicens: Quam quidam appetentes errauerunt a fide, et inseruerunt se doloribus multis.

CAP. XXII. De iracundia.---1. Dum tranquillitatem mentis plerumque ira diuerberat, dilaniatam quodam modo, scissamque perturbat, ut sibimetipsi non congruat, ac uim intime similitudinis amittat. Per iram sapientia perditur, ut quid, quoque ordine agendum sit, omnino nesciatur. Sicut scriptum est: Ira in sinu stulti requiescit , quia nimirum intelligentie lumen subtrahit, cum mentem permouendo confundit. Per iram uita amittitur, etsi sapienter teneri uideatur, sicut scriptum est: Ira  perdet etiam prudentes . Quia scilicet confusus animus nequaquam explet, etiam si quid intelligere prudenter ualet. Per iram iustitia relinquitur, sicut scriptum est: Ira uiri iustitiam Dei non operatur . Quia dum perturbata mens iudicium sue rationis exasperat, omne quod furor suggerit rectum putat. Per iram gratia uite socialis amittitur, sicut scriptum est: Noli esse assiduus cum homine iracundo, ne discas semitas eius, et sumas scandalum anime tue . Quia qui se ex humana ratione non temperat, necesse est bestialiter solus uiuat .

2. Per iram concordia rumpitur, sicut scriptum est: uir animosus parit rixas, et uir iracundus effundit peccata . Iracundus quippe peccata effundit, quia etiam malos, quos incaute ad discordiam prouocat, peiores facit. Per iram lux ueritatis amittitur, sicut scriptum est: Sol non occidat  super iracundiam uestram . Quia cum menti iracundia confusionis tenebras incutit, huic Deus radium sue cognitionis abscondit. Per iram sancti Spiritus splendor excluditur, ut iuxta uetustam translationem scriptum est: Super quem requiescit spiritus meus, nisi super humilem, et quietum, et trementem sermones meos ? Cum enim humilem diceret, quietum protinus adiunxit. Si enim quietem mentis subtrahat suam, sancti Spiritus habitationem claudit. Spiritus sancti recessione animus per iracundiam uacuus ad apertam mox insaniam ducitur, et usque ad superficiem ab intimo cogitationum fundamento dissipatur; nam ire sue stimulis accensum cor palpitat, corpus tremit, lingua se prepedit, facies ignescit, exasperantur oculi, et nequaquam recognoscuntur noti: 251 ore quidem clamorem format, sed sensus quid loquitur ignorat.

3. In nullis itaque iste abreptitiis longe est, qui actionis sue conscius non est. Aliquando homo per  iracundiam manus non exerit, sed in maledictionis iaculum linguam uertit. Fratris namque interitum precibus exposcit, et hoc Deum perpetrare expetit quod ipse peruersus homo facere uel metuit, uel erubescit; fitque ut uoto et uoce homicidium peragat etiam cum a lesione proximi manibus cessat. Aliquando ira, perturbato animo, quasi ex iudicio silentium indicit, et quod foras per linguam non exprimit, intus deterius ignescit; ut iratus quisque collocutionem suam proximo subtrahat, et nichil dicendo quam sit auersus dicat. Et nonnunquam silentii seueritas per discipline dispensationem geritur, si tamen sollicite in intimis discretionis forma seruetur. Sciendum est quod nonnullos ira citius accendit, facilius deserit. Nonnullos quidem tarde commouet, sed diutius tenet. Plerumque iracundia accensi ignes, grauioribus durioribusque non dispares, accensionem tarde suscipiunt, sed tamen accensi semel difficilius exstinguuntur; et quia se  tardius in asperitatem concitant, furoris sui diutius ignem seruant. Plerique hominum  et citius iracundie flammas accipiunt, et tardius deponunt. Nonnulli uero a se tarde suscipiunt, et citius amittunt. In quibus nimirum quatuor modis liquido lector agnoscet quia et ad tranquillitatis bonum ultimus plusquam primus appropinquat, et in malo secundum tertius superat.

CAP. XXIII. Qualiter ira reprimi debeat.---1. Duobus modis fracta possidere animum ira desuescit. Primus quippe est ut mens sollicita, antequam agere quodlibet incipiat, omnes sibi quas pati potest contumelias proponat, quatenus, Redemptoris sui probra cogitans, ad aduersa se preparet, que nimirum uenientia tanto fortior excipit, quanto se cautius ex prescientia armauit. Qui improuidus ab aduersitate deprehenditur, quasi ab hoste dormiens inuenitur, eumque citius inimicus necat, quia non repugnantem accipit [Al. perforat]. Nam qui mala imminentia per  sollicitudinem preuenit, sicque pernoctat, hostiles incursus quasi in insidiis uigilans exspectat; et inde ad uictoriam ualenter accingitur, unde ualde nesciens deprehendi putabatur. Solerter animus ante actionis sue primordia cuncta debet aduersa meditari, ut semper hoc cogitans, semper contra hec thorace patientie munitus, et quidquid accesserit, prouidus superet, et quidquid non accesserit, lucrum putet. Secundus seruande mansuetudinis modus est, ut cum alienos excessus aspicimus, nostra, quibus in aliis excessimus, delicta cogitemus .

2. Considerata infirmitas propria mala nobis excusat aliena. Patienter namque illatam iniuriam tolerat, qui pie meminit quod fortasse adhuc habeat in quo debeat ipse tolerari. Quasi aqua ignis exstinguitur, cum, surgente furore animi, cuique sua ad mentem culpa reuocatur, quia erubescit peccata non parcere, qui uel Deo uel proximo sepe se recolit  parcenda peccasse. Solerter sciendum est quod alia est ira quam impatientia excitat, alia quam zelus format. Illa ex uitio, hec ex uirtute generatur. Si nulla ira ex uirtute surgeret, diuine animaduersionis 252 impetum Phinees per gladium non placasset. Hanc iram, quia Heli non habuit, motum contra se implacabiliter superne ultionis excitauit. Nam quo contra subditorum uitia tepuit, eo contra illum ira districti eterni rectoris exarsit. Irascimini, inquit Psalmista, et nolite peccare .

3. Quod nimirum non recte intelligunt, qui irasci nos nobis tantummodo, non etiam proximis delinquentibus uolunt. Sic enim proximos amare precipimur, ut iis errantibus, sicut nostris uitiis, irascamur. Unde per Salomonem dicitur: Melior est ira quam risus , quia per tristitiam uultus corrigitur animus delinquentis. Idem Psalmista ait: Turbatus est pre ira oculus meus . Ira quippe per uitium mentis oculum excecat. Ira autem per zelum turbat, quia qui saltem rectitudinis emulatione  concutitur, ea, que nisi tranquillo corde percipi non potest, contemplatio dissipatur. Ipsa zeli per mansuetudinem recta emulatio eterna post paululum in tranquillitate mentis oculum largius aperit, que hec interim per commotionem claudit; et unde mens turbatur, ne uideat, inde proficit, ut ad uidendum uerius clarescat.

CAP. XXIu. De inuidia.---1. Inuidere non possumus nisi eis quos in aliquo meliores putamus. Paruulus ergo est qui inuidia occiditur; quia ipse testimonium perhibet, quod eo minor sit, cuius inuidia torquetur. Paruulus est qui liuore occiditur, quia, nisi inferior existeret, de bono alterius non doleret. Sciendum summopere est quia quamuis per omne uitium, quod perpetratur, humano cordi uirus infunditur, in hac tamen nequitia tota sua uiscera serpens concutit, et imprimende malitie pestem euomit. De quo nimirum scriptum est: Inuidia diaboli mors intrauit in orbem terrarum . Nam cum deuictum  cor liuoris putredo corrupit, ipsa quoque exteriora indicant quam grauiter animum uesania instigat. Per inuidiam color pallore afficitur, et oculi deprimuntur. Mens accenditur, et membra frigescunt. Fit in cogitatione rabies, in dentibus stridor. Cumque in latebris cordis crescens absconditur, odium dolore ceco tenebrat [Al., terebrat] conscientiam, et uulnus inclusum, nil letum de propriis libet. Quia tabescentem mentem sua pena satiat, quam felicitas torquet aliena; quanto extranei operis in altum uera fabrica ducitur, tanto fundamentum mentis liuide profundius suffoditur, ut quo alii ad meliora preparant, eo ipsa deterius ruat. Qua ruina uidelicet etiam illud destruitur, quod in aliis actibus perfecto opere surrexisse putabatur. Nam cum inuidia mentem tabefecerit, cuncta que inuenerit bene gesta consumit. .

2. Per sapientissimum Salomonem dicitur: uita  carnium sanitas cordis. Putredo ossium inuidia . Quid enim per carnes, nisi infirma quedam, ac tenera, et quid per ossa, nisi fortia acta signantur? Et plerumque contingit ut quidam cum uera cordis innocentia in nonnullis suis actibus infirmi uideantur. Quidam uero iam quedam ante humanos oculos robusta exercent, sed tamen erga aliorum bona intus inuidie pestilentia tabescunt. Bene ergo dicitur: uita carnium sanitas cordis, quia si mentis innocentia custoditur, etiam si qua foris infirma sunt, 253 quandoque roborantur; et recte subditur: Putredo ossium inuidia, quia per liuoris uitium ante Dei oculos pereunt etiam fortia acta uirtutum. Ossa quippe putrescere est etiam quedam robusta per inuidiam deperire.

CAP. XXu. De supprimenda inuidia.---1. Difficile est ut hoc quisque alteri non inuideat, quod adipisci alter exoptat, quia quidquid temporale percipitur, tanto fit minus singulis, quanto diuiditur in multis;  et idcirco desiderantis mentem liuor excruciat, quia hoc quod appetit, aut funditus alteri accipiens adimit, aut a quantitate restringit. Qui liuoris peste plene carere desiderat, illam hereditatem diligat quam coheredum numerus non angustat. Que tanto largior ostenditur, quanto ad hanc percipientium multitudo dilatatur. Imminutio liuoris est effectus surgens interne dulcedinis, et plena mors eius est perfectus amor eternitatis; cum perfecte in amorem eternitatis homo rapitur, plene etiam in proximi dilectione sine omni inuidia solidatur. Quia cum nulla terrena desiderat, nichil est quod eius erga proximum caritati contradicat .

CAP. XXuI. De malitia.---1. In Euangelio ueritas ait: Que uultis ut faciant uobis homines, et uos facite illis . Quibus duobus utriusque Testamenti mandatis per unum malitia compescitur, per alium benignitas prorogatur, ut quod non uult malum pati quisque, hoc non faciens cesset a nocendi  opere. Curandum magnopere est ut erga procaces quisque mansuetudinem longanimitatis exhibeat, ut malitie languentibus gratiam benignitatis ostendat [Al. impendat], ut discordes pace muniat, et concordes ad concupiscentiam uere pacis accingat. Cor pessimum ex sua et non aliena malitia tabescit. Sicut scriptum est: Zelus apprehendit populum ineruditum, et nunc ignis aduersarios consumit . Sicut autem ignis amoris mentem erigit, ita ignis malitie inuoluit. Quia et Spiritus sanctus cor quod replebat ad amorem erexit, et ardor malitie ad inferiora semper incuruat. Malos non solum ignis per uindictam post cruciat, sed nunc etiam per liuorem cremat, quia qui post puniendi sunt retributionis supplicio, nunc semetipsos afficiunt malitie tormento .

CAP. XXuII. De discordia.---1. Admonendi sunt discordes, quia quantislibet uirtutibus polleant, spirituales  fieri nullatenus possunt, si uniri per concordiam proximis negligant. Ad unam ergo uocationis spem nequaquam pertingitur, si non ad ea unita cum proximis mente curratur. Sepe nonnulli, quo quedam specialiter dona percipiunt, eo superbiendo donum concordie, quod maius est, amittunt, ut si fortasse carnem pre ceteris gule refrenatione quis edomet, concordare eis quos superat abstinendo contemnat. Qui abstinentiam a concordia separat, quid admoneat Psalmista perpendat; ait enim: Laudate eum in tympano et choro . In tympano namque sicca et percussa pellis resonat, in choro autem uoces societate concordant. Quisquis itaque corpus affligit, si concordiam deserit, Deum quidem laudat in tympano, et non laudat in choro. Sepe quosdam maior scientia erigit, a ceterorum societate disiungit, et quo plus sapiunt, eo a concordie uirtute desipiscunt. Quo quisque melius sapit, eo concordiam deserens, deterius delinquit.  Et idcirco inexcusabiliter merebitur 254 supplicium, quia prudenter, si uoluisset, potuit uitare peccatum. Admonendi sunt dissidentes, ut nouerint, quod tandiu nullum boni operis Deo sacrificium immolant, quandiu a proximorum caritate discordant .

CAP. XXuIII. De odio.---1. Si increpatione hominum idcirco reticemus, quia contra nos insurgere odia formidamus, non iam lucra Dei, sed nostra procul dubio querimus. Necesse nobis est ut aliquando toleremus tacendo odiosos, quod sunt, quatenus in nobis discant uiuendo, quod non sunt. Cauendum summopere est, ne immoderate linguam loquacitas pertrahat; et eam usque ad lasciuiam obtrectationis extendat, ne odium malitia excitet, et os usque ad iaculum maledictionis inclinet. In Euangelio ueritas ait: Que uultis ut faciant uobis homines, et uos facite illis . Ac si aperte dicere: Quod ab alio tibi odis fieri, uide ne tu alteri per odium facias . Sciendum magnopere est quod nonnunquam  cum redarguuntur praui, deteriores existunt, nosque magnis odiis insequuntur. Ipsis ergo, et non nobis parcimus, si ab eorum redargutione pro eorum amore cessamus .

CAP. XXIX. De concupiscentia oculorum.---1. Quisquis per corporis fenestras incaute exterius respicit, plerumque in delectationem peccati, etiam nolens, cadit, atque obligatus desiderio incipit uelle quod noluit. Preceps anima dum ante non preuidet, ne incante uideat quod concupiscat, ceca postmodum incipit desiderare quod uidit. Unde et prophete mens, que subleuata sepe internis mysteriis intererat, quia alienam mulierem incaute uidit, obtenebrata postmodum sibimet illicite coniunxit . Sanctus uir, quia, acceptis corporis sensibus, uelut subiectis ministris quidam equissimus iudex preest, culpas conspicit, antequam ueniant, et uelut insidianti morti [Al., hosti] fenestras corporis claudit,  dicens: Pepigi fedus cum oculis meis, ut ne cogitarem quidem de uirgine . Scilicet, ne prius incaute aspiceret quod postmodum inuitus amaret. Semel species forme si cordi per oculos fuerit alligata, uix magni luctaminis manu soluitur .

2. Ne ergo quedam lubrica in cogitatione uersemus, prouidendum nobis est, quia intueri non debet quod non licet concupisci, ut munda mens in cogitatione seruetur, a lasciuia uoluptatis sue deprimendi sunt oculi, quasi quidam raptores ad culpam. Neque enim Eua lignum uetitum contigisset, nisi hoc prius incaute respiceret. Scriptum quippe est: uidit mulier quod bonum esset lignum ad uescendum, et pulchrum oculis, aspectuque delectabile; tulit de fructu illius, et comedit . Pensandum summopere est quanto debemus moderamine erga illicita uisum restringere nos, qui mortaliter uiuimus, si et Eua mater uiuentium per oculos ad mortem uenit.  Sub Iudee uoce, que, exteriora uidendo concupiscens, bona interiora perdiderat, propheta dicit: Oculus meus depredatus est animam meam . Concupiscendo enim uisibilia inuisibiles uirtutes amisit. Quia ergo interiorem fructum per exteriorem uisum perdidit, per oculum corporis pertulit predam cordis.

CAP. XXX. De gule concupiscentia.---1. Sciendum est quia nos quinque modis gule uitium tentat. Aliquando namque indigentie tempora preuenit. Aliquando uero tempus non preuenit, sed cibos lautiores querit. Aliquando quelibet, que 255 sumenda sint, preparari accuratius expetit. Aliquando autem et qualitati ciborum, et tempori congruit, sed in ipsa quantitate sumendi mensuram refectionis excedit. Nonnunquam uero et abiectius est quod desiderat, et tamen ipso estu immensi desiderii deterius peccat. uitiorum tempora melius ostendimus, si hec exemplis euidentibus approbamus. Mortis  quippe sententiam patris ore Ionathas meruit , quia in gustu mellis constitutum edendi tempus antecessit. Ex Aegypto populus eductus, in eremo occubuit , quia, despecto manna, cibos carnium petiuit, quos lautiores putauit. Prima filiorum Heli culpa suborta est , quod ex eorum uoto sacerdotis puer non antiquo more coctas uellet carnes de isacrificio suscipere, sed crudas quereret, quas accuratius exhiberet .

2. Cum ad Ierusalem dicitur: Hec fuit iniquitas Sodome sororis tue: superbia, saturitas panis, et abundantia , aperte ostenditur quod idcirco salutem perdidit, quia cum superbie uitio mensuram moderate refectionis excessit. Primogenitorum gloriam ideo Esau amisit, quia magno estu desiderii uilem cibum, id est, lenticulam concupiuit, quam dum uenditis primogenitis pretulit, quo in illam appetitu anhelaret, indicauit. Neque enim cibus, sed appetitus in uitio est; unde et lautiores cibos  plerumque sine culpa sumimus, et abiectiores non sine reatu conscientie degustamus. Esau primatum per esum lenticule perdidit, et Elias in eremo uirtutem corporis [Al., spiritus] carnes edendo seruauit . Plerumque primi parentis culpa committitur, etiam cum abiecta et uilia sumuntur. Neque enim Adam solus, ut a uetito se pomo suspenderet, preceptum prohibitionis accepit . Nam cum alimenta quedam Deus saluti nostre contraria indicat, ab his nos quasi per sententiam reuocat, et cum concupiscentes noxia attingimus, profecto quid aliud quam uetita degustamus?

3. Ea in cibo sumenda sunt que nature necessitas querit, non que edendi libido suggerit; ne si hec immoderata discretio minus caute prospiciat, in illicite se concupiscentie quis uoraginem mergat. Nisi gule deditos immoderata loquacitas raperet, diues ille, qui epulatus quotidie splendide dicitur, in lingua grauius non arderet. Ait enim: Pater Abraham,  miserere mei, et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma . Quibus uerbis ostenditur quia epulando quotidie crebrius in lingua peccauerat, qui totus ardens desiderabat precipue in lingua refrigerari. Plerumque edacitas usque ad luxuriam pertrahit, quia dum satietate uenter extenditur, aculei libidinis excitantur. Quia gule deditos luxuria sequitur, propheta testatur, qui, dum aperta narrat, occulta denuntiat, dicens: Princeps coquorum destruxit Ierusalem . Princeps namque coquorum uenter est, cui magna cura a coquis obsequium impenditur, ut ipse delectabiliter cibis impleatur. Muri autem Ierusalem uirtutes sunt anime ad desiderium superne pacis eleuate. Coquorum igitur princeps muros Ierusalem deiicit, quia dum uenter ingluuie extenditur, uirtutes anime per luxuriam destruuntur .

 CAP. XXXI. De multiloquio.---1. Admonendi sunt multiloquio uacantes, ut uigilanter aspiciant a 256 quanto rectitudinis statu depereunt, dum per multiloquia [Forte, multiloqua] uerba dilabuntur. Humana etenim mens aque more circumclusa ad superiora colligitur, quia illuc repetit, unde descendit. Quare relaxata deperit, quia se per infima inutiliter spargit. Qui superuacuis uerbis a silentii sui censura dissipatur, quasi tot riuis extra se ducitur. Unde et redire interius mens ad sui cognitionem non sufficit, quia, per multiloquium sparsa, a secreto se intime considerationis excludit. Totam se uero insidiantis hostis uulneribus detegit, quia nulla munitione custodie circumcludit. In Prouerbiis scriptum est: Sicut urbs patens, et absque murorum ambitu, ita uir qui non potest in loquendo cohibere spiritum suum . Qui enim murum silentii non habet, patet inimici iaculis ciuitas mentis, et cum se per uerba extra semetipsam eiicit, apertam se  aduersario ostendit; quam tanto ille sine labore superat, quanto et illa que uincitur contra semetipsam per multiloquium pugnat. Plerumque per quosdam gradus desidiosa mens in foueam lapsus impellitur, et dum otiosa uerba cauere negligimus, ad noxia peruenimus, ut prius loqui aliena libeat, et postmodum detractionibus uitam eorum de quibus loquitur mordeat; ad extremum uero usque ad apertas lingua contumelias erumpat, quia multiloquio quisquis seruiens, rectitudinem iustitie tenere nequaquam possit, testatur Propheta, qui ait: uir linguosus non dirigetur super terram . Hinc Salomon ait: In multiloquio peccatum non deerit . Praui homines, sicut in sensu leues sunt, ita in locutione precipites, et reticere pertractando negligunt que loquantur, sed quod leuis conscientia concipit, leuior protinus lingua loquitur .

CAP. XXXII. De taciturnitate.---1. Lingua discrete  frenanda est, non insolubiliter obliganda; scriptum namque est: Sapiens tacebit usque ad tempus , ut nimirum cum opportunum considerat, postposita censura silentii, loquendo que congruunt, in usum se utilitatis impendat. De tacendi atque loquendi censura per Salomonem dicitur: Tempus tacendi, et tempus loquendi . Discrete quippe uicissitudinum pensanda sunt tempora, ne aut cum restringi lingua debet, per uerba inutiliter defluat, aut cum loqui utiliter potest, semetipsam pigre restringat. Quante sit utilitatis taciturnitas, silentium Propheta considerans, ait: Pone, Domine, custodiam ori meo, et ostium circumstantie labiis meis . Non enim poni labiis suis parietem, sed ostium petiit, quod uidelicet aperitur et clauditur; unde et nobis caute discernendum est quatenus os discretum et congruo tempore uox aperiat, et rursus congruo taciturnitas claudat. Sollicite studeant nimis taciti, non solum quales foras ostendere,  sed etiam quales se debeant intus exhibere, ut plus ex cogitationibus occultum iudicium quam ex sermonibus reprehensionem metuant proximorum .

2. Insinuari nimis tacitis debet quia, dum quedam uitia incaute fugiunt, occulte deterioribus implicantur. Nam sepe linguam quia immoderatius frenant, in corde grauius multiloquium tolerant, ut eo plus cogitationes in mente ferueant, quo illas uiolenta custodia indiscreti silentii angustat. Plerumque contingit ut mens nimium taciti linguam premat, 257 mentem eleuet, et cum suam nequitiam minime considerat, tanto apud se cunctos liberius, quanto et secretius accuset. Sepe nimis taciti, cum nonnulla iniusta patiuntur, eo in acriorem dolorem prodeunt, quo ea que sustinent non loquuntur. Nam si illatas molestias tranquille lingua diceret, a conscientia dolor emanaret uulnera enim clausa plus cruciant;  nam cum putredo, que interius feruet, eiicitur, ad salutem dolor aperitur. Scire debent qui plusquam expedit tacent, ne inter molesta que tolerant, dum linguam tenent, uim doloris exaggerent. Admonendi sunt enim, ut si proximos sicut se diligunt, minime illis taceant, unde et eos iuste reprehendunt. uocis medicamine utrorumque saluti concurritur, dum ab illo qui infert actio praua compescitur, et ab hoc qui sustinet doloris feruor uulnere aperto temperatur. Qui proximorum mala respiciunt, et tamen in silentio linguam premunt, quasi, conspectis uulneribus, usum medicaminis subtrahunt; et eo mortis auctores fiunt, quo uirus quod portant curare noluerunt.

CAP. XXXIII. De peruersa locutione.---1. Sicut perfecti uiri peruersos proximos non debent fugere, quia et eos sepe ad rectitudinem trahunt, et ipsi ad peruersitatem nunquam trahuntur, ita infirmi quique societatem debent declinare malorum, ne mala que frequenter aspiciunt, et corrigere non ualent, delectentur  imitari. Sicut malus er assiduo flatu tractus inficit corpus, ita peruersa locutio assidue aucta infirmantium inficit animum, ut tabescat delectatione praui operis, et assidui iniquitate sermonis. Unde Paulus ait : Corrumpunt mores bonos colloquia mala .

CAP. XXXIu. De luxuria.---1. Malum luxurie aut cogitatione perpetratur, aut opere. Callidus namque aduersarius noster cum ab effectu operis expellitur, secretas polluere cogitationes molitur. Quisquis mundi huius successibus eleuatus, lenocinante cordis letitia, tentari se luxurie stimulis sentit, Ioseph factum ad memoriam reuocet, et in arce se castitatis seruet. Cum uoluptas lubrica tentat in prosperis, hec ipsa sunt prospera aculeo tentationis opponenda, ut eo erubescamus praua committere, quo nos a Deo meminimus gratuita dona bonaque percepisse. Propheta Dauid subito casu per luxuriam defluxit, dum, in  solario deambulans, alienam coniugem concupiuit, et abstulit, eiusque uirum cum damno sui exercitus interemit ; et repentino casu cecidit, cum mens illa, mysteriis celestibus assueta, inopinata tentatione deuicta est, atque immanissime turpitudini subacta. Quasi saxum de loco suo translatum est, cum Prophete animus, a prophetie mysteriis exclusus, ad cogitandas turpitudines uenit. Salomon ille quondam sapientissimus, nimietate luxurie superatus, immoderato usu, atque assiduitate mulierum, ad hoc usque perductus est, ut templum idolis fabricaret; et qui prius templum Deo construxerat, assiduitate libidinis etiam perfidie substratus, idolis construere templa non timeret . Sicque factum est ut ab assidua carnis petulantia usque ad mentis perfidiam perueniret, quia subripiente paulisper infusione peccati, terra cordis illius ad consumptionem defluxit. uoluptatum carnis amatoribus dicitur: Mortificate membra uestra, que sunt super 258 terram . Id est, fornicationem,  immunditiam, libidinem, concupiscentiam malam .

2. Plerumque uirus libidinis de radice nascitur elationis; tunc ergo caro uincit, cum spiritus latenter intumescit, quia tunc anima per originem culpe in iumentorum petulantia cecidit, cum efferendo se more uolucrum, ultra quam debuit euolauit. Interdum per elationis uitium longa continentia repente dissoluitur; et plerumque usque ad senium uirginitas seruata uitiatur; quia negligitur humilitas cordis, rectus iudex despicit integritatem corporis. Et quandoque per apertum malum reprobos annuntiat, quos dudum reprobos in occulto tolerabat. Quisquis diu seruatum bonum subito perdidit, apud semetipsum intus aliud malum tenuït, ex quo ad aliud subito erupit. Per quod ab omnipotente Deo etiam tunc alienus exstitit, quando se ei per munditiam corporis  inherere monstrauit. Humano generi de peccato tentari, peccatum est. Quo, quia quandiu uiuimus, perfecte omnino non caremus, scientia predicatorum cum hoc expellere plene non potuit, ei de nostro cordis habitaculo regnum tulit, ut appetitus illicitus, etsi plerumque bonis nostris cogitationibus occulte se quasi fur inserit, saltem si ingreditur, non dominetur .

CAP. XXXu. De torpore animi.---1. Plerumque mens hominis a cura sue sollicitudinis dormiens uerberatur, et non dolet, quia sicut imminenti malo non prospicit, sic neque si perpetrauerit, agnoscit. Trahitur, et nequaquam sentit, quia per illecebras uitiorum ducitur, nec tamen ad sui custodiam suscitatur. Quamuis somno torporis a sui custodia quisque prematur, uigilare tamen ad curas seculi nititur, ut semper uoluptatibus debrietur. Et cum ad illud dormiat, in quo solerter uigilare debuerat, ad illud uigilare appetit, ad quod laudabiliter dormire potuisset.  Per Salomonem in Prouerbiis dicitur: Et eris quasi dormiens in medio maris, et quasi sopitus gubernator amisso clauo . In medio enim maris dormit, qui, in huiusmodi tentationibus positus, prouidere motus irruentium uitiorum, quasi imminenti unda, aquarum cumulos negligit, et quasi gubernator clauum amittit, quando mens ad regendam nauem corporis, studium sollicitudinis perdidit. Scriptum est: Stellio manibus nititur, et moratur in edibus regis . Plerumque aues quas ad uolandum penna subleuat, in uepribus resident; et stellio, qui ad uolatum pennas non habet, nitens manibus regni edificium tenet. Quia nimirum sepe ingeniosi quique dum per negligentiam torpent, in prauis actibus remanent, et simplices, quos ingenii penna non adiuuat, ad obtinenda eterni regni menia uirtus operationis leuat .

2. Stellio manibus nititur, in regiis edibus moratur,  quia illo simplex per intentionem recti operis peruenit, quo ingeniosus minime ascendit. Questio suboritur: Cur uel negligenti intelligentie donum tribuitur, uel studiosus quisque sensus sui tarditate prepeditur? Ad quam citius respondetur, dum protinus per Salomonem subditur: Nihil in terra sine causa . Idcirco enim sepe et desidiosus ingenium accipit, unde negligens etiam iustius puniatur, quia quod sine labore assequi potuit, 259 scire contemnit. Et idcirco nonnunquam studiosus tarditate intelligentie premitur, ut eo maiora premia retributionis inueniat, quo maiora in studio inuentionis elaborat; nichil ergo est in terra sine causa, quando et studioso tarditas ad premium proficit, et desidioso uelocitas ad supplicium crescit. Mentis desidia, dum congruo feruore non accenditur, a bonorum desiderio fonditus conualescente, furtim torpore mactatur .

CAP. XXXuI. De pigritia.---1. Suadendi sunt pigri,  ne agenda bona, dum differunt, amittant, et dum opportune agere que possunt nolunt, paulo post, cum uolunt, non ualeant. Plerumque piger dum necessaria agere negligit, quedam sibi difficilia opponit; quedam uero incaute formidat, et dum quasi inuenit quod uelut iuste metuat, ostendit quod in otio quasi non iniuste torpescat. Pigro etenim per Salomonem dicitur: Propter frigus piger arare noluit, mendicabit ergo estate, et non dabitur ei . Propter frigus quippe piger non arat, dum, desidioso torpore constrictus, agere que debet bona dissimulat, et dum parua ex aduerso mala metuit, operari maxima pretermittit. Bene quidem subditur: Mendicabit estate, et non dabitur ei. Qui enim nunc in bonis operibus non exsudat, cum sol iudicii feruentior apparuerit, quia frustra regni aditum postulat, nichil accipiens estate mendicat. Idem Salomon ait: Per agrum hominis pigri transiui, e uineam uiri stulti, et ecce totum repleuerant urtice,  operuerant super faciem eius spine, et maceria lapidum destructa erat . Per agrum hominis pigri atque per uineam uiri stulti transire, est cuiuslibet uitam negligentis inspicere, eiusque opera considerare, quam urtice, uel spine replent, quia in corde negligentium prurientia terrena desideria et punctiones pullulant uitiorum. Cum discipline uigor in corde reproborum, pigritia dominante, dissoluitur, ante eorum oculos cuncta bonorum opera despectui habentur, nichilque esse estimant quidquid de uirtutibus electorum uident .

CAP. XXXuII. De murmuratione.---1. Peruersa mens, quando per increpationem corripitur, aut predicationis dulcedine ad bona suadetur, de correctione fit deterior; et inde in murmurationis iniquitate succenditur, unde debuit ab iniquitate compesci. Quisquis pro peccato percutitur, nisi murmurando  renitatur, eo ipso iam esse iustus inchoat, quo ferientis iustitiam non accusat .

CAP. XXXuIII. De mendacio.---1. Plana omnino est ueritatis uia, et graue iter est mendacii, sicut scriptum est: Docuerunt linguam suam loqui mendacium; ut iniqua agerent, laborauerunt . Quisquis, relicta ueritate, mentiri deliberat, ut audientium animum fallat, quantus ei labor est sollicite custodire ne ipsa eius fallacia deprehendi queat? Ponit quippe ante oculos quid sibi a ueritatem scientibus responderi possit, et cum magno cogitatu pertractat quomodo per argumenta falsitatis documenta ueritatis exsuperet. Omne mendacium iniquitas est, et omnis iniquitas mendacium, quia profecto ab equitate discrepat quidquid a ueritate discordat. Nonnunquam mendacium peius est meditari quam loqui. Nam loqui plerumque precipitationis est, meditari uero studiose prauitatis. Et quis  ignoret in quanta distantia 260 culpa distinguitur, utrum precipitatione aliquis, studioue mentiatur? Summopere est cauendum omne mendacium, quamuis nonnunquam sit aliquod mendacii genus culpe leuioris, si quisquam prestando mentiatur. Scriptum est : Os quod mentitur occidit animam. Perdes eos qui loquuntur mendacium .

2. Hoc quoque mendacii genus perfecti uiri summopere fugiunt, ut nec uita cuiuslibet per eorum fallaciam offendatur, nec sue anime noceat, dum prestare carni nituntur aliene, quanquam hoc ipsum in peccati genus facillime credimus relaxari. Nam si quelibet culpa sequenti solet pia operatione purgari, quanto magis hec facile abstergitur, quam mater boni operis pietas ipsa comitatur? In obstetricium Aegyptiarum recompensatione cognoscitur quid mendacii culpa mereatur. Nam benignitatis earum merces, que potuit eis in eterna uita retribui, pro admista culpa mendacii in terrena est compensatione  declinata, ut in uita sua, quam mendacio tueri ualuerunt, ea que fecerunt bona reciperent, et ulterius quod exspectarent mercedis sue premium non haberent. Beatus Iob amicis suis non recte sentientibus dicit: Nunquid Deus indiget uestro mendacio, ut pro illo loquamini dolos ? Deus mendacio non eget, quia ueritas fulciri non querit auxilio falsitatis .

CAP. XXXIX. Quibus modis peccatum perpetratur.---1. Quatuor modis peccatum perpetratur in corde, quatuor consummatur in opere. In corde namque suggestione, delectatione, consensu et defensionis audacia perpetratur. Fit enim suggestio per aduersarium, delectatio per carnem, consensus per spiritum, defensionis audacia per elationem. Plerumque culpa, que terrere mentem debuit, extollit, et deiicienda eleuat, sed grauius eleuando supplantat. Unde et illam primi hominis rectitudinem antiquus hostis his  quatuor ictibus fregit; nam serpens suasit, Eua delectata est, et Adam consensit; qui etiam requisitus confiteri culpam, per audaciam noluit. Hoc in humano genere quotidie agitur, quod actum in primo parente nostri generis non ignoratur. Serpens suasit, quia occultus hostis mala cordibus hominum latenter suggerit. Eua delectata est, quia carnalis sensus ad uerba serpentis mox se delectationi substernit. Assensum uero mulieri ipse prepositus prebuit, quia dum caro in delectationem rapitur, etiam a sua rectitudine spiritus infirmatus inclinatur .

2. Sicut quatuor modis peccatum perpetratur in corde; uidelicet suggestione, delectatione, consensu, et defensionis audacia, ita etiam quatuor modis peccatum consummatur in opere. Prius namque latens culpa agitur, postmodum uero etiam ante oculos hominum sine confusione reatus aperitur; dehinc et in consuetudinem ducitur; ad extremum quoque uel  false spei seductionibus, uel obstinatione misere desperationis enutritur. In primo parente didicimus quia tribus modis omnis culpe nequitia perpetratur, suggestione scilicet, delectatione, et consensu. Primum itaque per hostem, secundum uero per carnem, tertium per spiritum perpetratur. Insidiator enim praua suggerit, caro se delectationi subiicit, ad extremum spiritus uictus delectatione consentit. Suggestione diaboli 261 nonnunquam peccatum agnoscimus; delectatione uincimur; consensu etiam ligamur. Unde exclamandum nobis cum Apostolo est: Infelix ego homo, quis me liberabit de corpore mortis huius? Ut audiamus consequentem consolationem: Gratia Dei per Iesum Christum Dominum nostrum . Plerumque unum idemque peccatum et pena est, et causa peccati; quod melius ostendimus, si res ipsas ad medium deducimus. Effrenata enim uentris ingluuies in feruorem luxurie plenitudinem carnis instigat. Perpetrata autem luxuria  sepe aut periurio, aut homicidio tegitur, ne humanarum legum ultione puniatur. Beatus Iob typum peccantium intra Ecclesiam designans ait: Concidit me uulnere super uulnus . Infirmis suis sancta Ecclesia uulnere super uulnus conciditur, quando peccatum peccato additur, ut culpa uehementius exaggeretur. Quem enim auaritia pertrahit ad rapinam, rapina ducit ad fallaciam, ut perpetrata culpa ex falsitate etiam defendatur. Quid iste, nisi super uulnus concisus est uulnere? 

CAP. XL. De octo principalibus uitiis; qualiter possessas mentes exhortent.---1. Octo sunt principalia uitia que humanum infestant animum, quorum suggestiones bene contuens egregius doctor Gregorius insinuat, sententiam illam beato Iob a Domino dictam exponens, ubi ait: Exhortationes ducum, et ululatum exercitus. Tentantia quippe uitia, que inuisibilia contra nos preliant, regnanti super se superbie militant. Alia more exercitus subsequuntur. Neque  enim culpe omnes pari accessu corrumpuntur. sed dum maiores et pauce neglectam mentem preueniunt, minores et innumere ad illam se cateruatim fundunt. Ipsa namque regina uitiorum superbia cum deuictum pene cor cepit, mox illud septem principalibus uitiis quasi quibusdam suis ducibus deuastandum tradit. Quos uidelicet duces exercitus sequitur, quia ex eis procul dubio importune uitiorum multitudines oriuntur. Quare melius ostendemus, si ipsos duces atque exercitum ipsum specialiter, ut possumus, enumerando proferamus.

2. Radix quippe cuncti mali superbia est, de qua, Scriptura attestante, dicitur: Initium omnis peccati superbia. Prime autem eius soboles, septem nimirum uitia principalia, de hac uirulenta radice proferuntur. Scilicet inanis gloria, inuidia, ira, tristitia, auaritia, uentris ingluuies, et luxuria. Nam quia his septem superbie uitiis nos captos doluit, idcirco Redemptor noster ad spirituale liberationis prelium  Spiritus septiformis gratia plenus uenit. Sed habent contra nos hec singula exercitum suum; nam de inani gloria inobedientia, iactantia, hypocrisis, contentiones, pertinacie, discordie, et nouitatum presumptiones oriuntur. De inuidia odium, susurratio, detractio, et exsultatio in aduersis proximi, afflictio autem in prosperis nascitur. De ira rixe, homicidia, tumor mentis, contumelie, clamor, indignatio, blasphemie proferuntur. De tristitia malitia, rancor, pusillanimitas, desperatio, torpor circa precepta, uagatio mentis erga illicita nascitur. De auaritia proditio, fraus, fallacia, periuria, inquietudo, uiolentie, et contra misericordiam obdurationes cordis oriuntur. De uentris ingluuie inepta letitia, 262 scurrilitas, immunditia, multiloquium, hebetudo sensus circa intelligenda propagatur. De luxuria cecitas mentis, inconsideratio, inconstantia, precipitatio, amor sui, odium Dei, affectus presentis seculi, horror autem, uel desperatio futuri generatur.

 3. Quia ergo septem principalia uitia tantam de se uitiorum multitudinem proferunt, cum ad cor ueniunt, quasi subsequentis exercitus cateruam trahunt. Ex quibus uidelicet septem quinque spiritualia duoque carnalia sunt. Et unumquodque eorum tanta sibi cognatione iunguntur, ut non nisi unum de altero proferatur. Prima namque superbie soboles inanis est gloria, que dum oppressam mentem corrumpit, mox inuidiam gignit, quia nimirum, dum uani nominis potentiam appetit, ne quis hanc alius adipisci ualeat, tabescit. Inuidia quoque iram generat, quia quanto interno laboris uulnere animus sauciatur, tanto etiam mansuetudo tranquillitatis amittitur, et quia quasi dolens membrum tangitur, idcirco posite actionis mens uelut grauius pressa sentitur. Ex ira quippe tristitia oritur, quia turbata mens, quod inordinate se concutit, eo addicendo confundit, et cum dulcedinem tranquillitatis amiserit, nichil ei nisi ex turbatione subsequens meror parcit. Tristitia  quoque ad auaritiam deriuatur, quia dum confusum cor bonum letitie in semetipso intus amiserit, unde consolari debeat foris querit; et tanto magis exteriora bona adipisci desiderat, quanto gaudium non habet ad quod intrinsecus recurrat.

4. Hec uero duo carnalia uitia, id est, uentris ingluuies et luxuria supersunt, sed cunctis liquet quod de uentris ingluuie luxuria nascitur, dum in ipsa distributione membrorum uentri genitalia subnixa uideantur. Unde dum unum inordinate reficitur, aliud procul dubio ad contumelias excitatur. Bene autem duces exhortari dicti sunt, exercitus ululare, quia prima uitia decepte menti quasi sub cauda se inserunt, sed innumera que sequuntur, dum hanc ad omnem insaniam pertrahunt, quasi bestiali clamore confundunt. Inanis namque gloria deuictum cor quasi ex ratione solet exhortari, cum dicit: Debes maiora appetere, ut qua potestate ualueris multos excedere, eo etiam ualeas et pluribus prodesse  ?. Inuidia quoque deuictum cor quasi ex ratione solet exhortari, cum dicit: In quo illo uel illo minor es? Cur ergo eis uel equalis uel superior non es? Quanta ualent que ipse non uales? Non ergo tibi aut superiores esse aut etiam equales debent. Ira etiam deuictum cor quasi ex ratione solet exhortari, cum dicit: Que erga te aguntur equanimiter ferri non possunt; hec imo patienter tolerare peccatum est, quia si non eis cum magna exasperatione resistitur, contra te deinceps sine mensura cumulantur. Tristitia namque deuictum cor quasi ex ratione solet excitari, cum dicit: Quare habes unde gaudeas, cum tanta mala de proximis portas? Perpende cum quo merore intuendi sunt qui in tanto contra te amaritudinis felle uertuntur.

5. Auaritia quoque deuictum cor quasi ex ratione solet exhortari, cum dicit: ualde sine culpa est quod quedam habenda concupiscis, quia 263 non multiplicari appetis, sed egere pertimescis. Quare quod male alius  retinet, ipse melius expendis. uentris quoque ingluuies deuictum cor quasi ex ratione solet exhortari, cum dicit: Ad esum omnia munda Deus creauit, et qui satiari cibo respuit, quid aliud quam muneri concesso contradicit? Luxuria quoque deuictum cor quasi ex ratione solet exhortari, cum dicit: Cur te in uoluptate tua modo non dilatas, cum quid te sequatur ignoras? Acceptum tempus in desideriis perdere non debes, quia quam citius pertranseat nescis. Si enim misceri Deus hominem in uoluptate coitus nollet, in ipso humani generis exordio masculum et feminam non fecisset.

CAP. XLI. De patientia.---1. Quanto culmine uirtus patientie polleat, Salomon indicat, dicens: Melior est patiens uiro forti, et qui dominatur animo suo expugnatore urbium . Minor est uictoria urbes expugnare, quia extra sunt que uincuntur. Maius est autem quod per patientiam uincitur, quia ipse animus [Gr. Ed. add. a se] superatur, et semetipsum sibimet subiicit, quando per patientiam in humilitate tolerantie sternit. Terra  bona fructum per patientiam reddit, quia scilicet nulla sunt bona, que agimus, si non equanimiter etiam proximorum mala toleramus. Scriptum est: Charitas patiens est . Igitur cum minime est patiens, caritas non est. Per hoc quoque impatientie uitio ipsam uirtutum nutrix doctrina dissipatur. Melior est, inquit, patiens uiro forti, et qui dominatur animo suo expugnatore urbium. Recte expugnatori urbium patiens prefertur, quia illa actione uictorie homo uictor est hominum; in hac autem mansuetudine patientie animus uictor est sui. Salomon ait: Doctrina uiri per patientiam noscitur . Tanto ergo quisque minus ostenditur doctus, quanto minus ostenditur patiens. Neque enim potest ueraciter bona docendo impendere, si uiuendo nescit equanimiter aliena mala tolerare. Custodem conditionis nostre patientiam Dominus esse monstrauit, quia ipsam non possidere, nosmetipsos docuit, dicens: : In patientia  uestra possidebilis animas uestras .

2. Admonendi sunt patientes, ne in eo quod exterius per patientiam portant, interius doleant, ne tante uirtutis sacrificium, quod integrum foras immolant, intus malitie peste corrumpant. Dicendum est patientibus ut studeant diligere quod sibi necesse est tolerare. Ne si patientiam dilectio non sequitur, in deteriorem culpam odii uirtus ostensa uertatur. Plerumque euenire patientibus solet ut eo quidem tempore quo aduersa patiuntur, uel contumelias audiunt, nullo dolore pulsentur, et sic patientiam exhibeant, ut custodire etiam cordis innocentiam non omittant. Sed cum potius paululum hec ipsa que pertulerunt ad memoriam reuocant, igne se doloris inflammant, argumenta ultionis requirunt, et mansuetudinem, quam tolerantes habuerunt, retractantes in malitiam uertunt.

 3. Admonendi sunt patientes, ut cor post uictoriam muniant, ut hostem publico bello superatum insidiari menibus mentis intendant, ut languorem plus repentem timeant, ne hostis callidus eo in deceptione postmodum maiori exsultatione gaudeat, quo illa dudum contra se rigida colla uictorum 264 calcat. Est in dilectione proximi nobis patientia, et benignitas conseruanda, quia de eadem dilectione nunc dicitur: Charitas patiens est, benigna est ; patiens, scilicet, ut illata a proximis mala equanimiter portet; benigna autem, ut sua bona proximis desiderabiliter impendat. Patientia uera est aliena mala equanimiter perpeti, contra eum quoque qui mala irrogat nullo dolore morderi. Nam qui sic mala proximi portat, ut tamen tacitus doleat, et tempus digne retributionis querat, patientiam non exhibet, sed ostendit. Scriptum est: Nunquid in finem obliuio erit pauperum? Patientia pauperum non peribit in finem . Quantumlibet uel in aduersis  patientes, uel in prosperis humiles simus, in hac uita retribui nobis bona presentia nullo modo requiramus; nam per laborem patientie bona speranda sunt sequentis uite, ut tunc premium nostri laboris incipiat, quando omnis iam labor funditus cessat .

CAP. XLII. De humilitate.---1. Ad hoc unigenitus Dei Filius formam humilitatis nostre suscepit, ad hoc inuisibilis non solum uisibilis, sed etiam despectus apparuit, ad hoc contumeliarum ludibria, irrisionum probra, passionum tormenta tolerauit, ut superbum non esse hominem doceret humilis Deus. Quanta humilitatis [Al. add. nostre] uirtus est, quantaque sublimis celsitudo propter quam solam ueraciter docendam is qui sine estimatione magnus est usque ad passionem factus est paruus !

2. Humilitas magistra est hominum, materque uirtutum. Sicut ueritas ait: Discite a me, quia mitis  sum et humilis corde, et inuenietis requiem animabus uestris , quia dum se humiles deiiciunt, ad Dei similitudinem ascendunt. uere humilitatis testimonia sunt, et iniquitatem suam quemque cognoscere, et cognitam uoce confessionis aperire. Insinuandum est humilibus quam sit uera excellentia quam sperando tenent, quam sint eterna que appetunt, uel quam transitoria que contemnunt.

3. Admonendi sunt simplices, ut studeant nunquam falsa dicere, sed ut nouerint nonnunquam uera reticere. Sicut enim dicentem falsitas lesit semper, ita nonnunquam quibusdam audita uera nocuerunt. Admonendi sunt simplices, ut sicut fallaciam semper utiliter uitant, ita ueritatem semper utiliter proferant. Nihil simplici corde felicius, qui quo innocentiam erga alios exhibet, nichil est quod pati ab aliis formidet. Habet enim quasi arcem quamdam fortitudinis simplicitatem suam, nec suspectus est pati quod se fecisse non meminit .

 CAP. XLIII. De mansuetudine.---1. Plerumque mansueti uicinum et quasi iuxta positum torporem desidie patiuntur, ac per nimiam resolutionem lenitatis ultra quam necesse est, uigorem districtionis emolliunt. Et sepe mansueti dissolutionis torpescunt tedio, quia eorum uirtuti uitium latenter adiungitur. Sed admonendi sunt, ut fugiant quod iuxta ipsos est, et amplectantur sollicitudinem, que acuat multe benignitatis incuriam. Nequaquam sancto Spiritu plenus est, qui aut in tranquillitate mansuetudinis feruorem emulationis deserit, aut rursus in emulationis ardore uirtutem mansuetudinis amittit .

265 CAP. XLIu. De obedientia.---1. Sciendum summopere est, quod obedientia aliquando si de suo aliquid habeat, nulla est; aliquando autem, si de suo aliquid non habeat, minima. Cum huius mundi suscensus precipitur, cum locus superior imperatur, is qui ad percipienda hec obedit, obedientie sibi uirtutem euacuat, si ad hec etiam ex proprio desiderio  anhelat. Neque enim se sub obedientia dirigit, qui ad percipienda huius uite commoda et prospera libidini proprie ambitionis seruit. Cum seculi huius despectus precipitur, cum probra adipisci et contumelie iubentur, nisi hec ex semetipso animus appetat, obedientie sibi meritum minuit, qui ad ea que in hac uita despecta sunt, inuitus nolensque descendit .

2. Aliquando ad detrimentum obedientia ducitur, cum mentem ad suscipienda probra huius seculi nequaquam ex parte sua etiam uota sua comitantur. Debet obedientia et in aduersis ex suo aliquid habere, ut rursus in prosperis tanto sit uerior, quanto a presenti ipsa quam diuinitus percipit gloria funditus ex mente separatur. Scriptum est in libro Salomonis: Melior est obedientia quam uictime . Obedientia quippe iure uictimis preponitur, quia per uictimam aliena caro, per obedientiam uero uoluntas propria mactatur. Tanto igitur Deum quisque  placat citius, quanto ante eius oculos repressa arbitrii sui superbia gladio precepti se immolat. Ariolandi peccatum inobedientia dicitur, ut quanta sit obedientie uirtus demonstretur.

3. Ex aduerso ergo melius ostenditur quid de eius laude sentiatur; si enim quasi peccatum ariolandi est repugnare, et quasi scelus idololatrie nolle acquiescere, sola obedientia est, que fidei meritum possidet, sine qua quisque infidelis conuincitur, etiam si fidelis esse uideatur. Quis nesciat quod uoluntas Filii a Patris uoluntate non discrepet? Sed quam primus homo, quia, suam uoluntatem tenens, facere noluit, a paradisi gaudio exiuit. Sed secundus ad redemptionem hominum ueniens, dum uoluntatem se Patris et non suam facere ostendit, permanere nos intus per obedientie meritum docuit.

CAP. XLu. De uerecundia.---1. uerecundas mentes aliquando ad meliorem uitam exhortatio lenis et modesta componit, quia plerumque ad eorum conuersionem  sufficit quod eis doctor mala sua saltem leniter ad memoriam reducit. Paulus apostolus, egregius scilicet predicator, culpas uerecundantium, quasi compatiens, reprehendit dicens: Gauisus sum in Domino uehementer, quoniam tandem aliquando refloruistis pro me sentire, sicut et sentiebatis; occupati enim eratis . Egit itaque doctor egregius ut uerecundantium culpas medicinali benignitate sanaret, dum eorum negligentias sermo mollior temperando uelaret. Sicut uerecundia laudabilis est in malo, ita reprehensibilis est in bono. Erubescere enim malum est sapientie, bonum uero erubescere fatuitatis. Unde scriptum est: Qui me erubuerit, et meos sermones, hunc Filius hominis erubescet, cum uenerit in maiestate sua . Quidam sapiens ait: Est confusio adducens peccatum, et est confusio adducens gloriam . Qui enim uerecundans erubescit penitendo mala que fecit, ad uite libertatem non peruenit; qui uero non erubescit  bona facere, 266 a statu rectitudinis non cadit, neque in damnationem tendit .

CAP. XLuI. De detractione.---1. Qui aliene uite detractione pascuntur, alienis procul dubio satiantur, sicut scriptum est: Non comedas cum eis qui carnes ad uescendum conferunt. Carnes quippe ad uescendum conferre est in collocutione derogationis uicissim proximorum uitia dicere. De obtrectatoribus recte per Salomonem dicitur: Quia uacantes potibus, et dantes symbola consumentur, et uestientur pannis dormitionis . Potibus uacant, qui opprobrio aliene uite se debriant. Symbola uero dare est, sicut unusquisque solet de parte sua cibos ad uescendum, ita in confabulatione detractionis uerba conferre .

CAP. XLuII. De hospitalitate et eleemosyna.---1. Hospitalitatem fraternitatis amare, caritatis opera  diligere nobis ualde necessarium est; unde egregius predicator nobis utrumque commendans, ait: Charitas fraternitatis maneat in uobis, et hospitalitatem nolite obliuisci . Pensandum nobis est quantum hospitalitas fraterne compassionis ualeat, quantum nos omnipotenti Domino misericordie uiscera coniungant; inde enim ei qui est super omnia appropinquamus, unde nos per compassionem proximi etiam sub nosmetipsos deponimus .

2. Redemptori generis humani ad edificationem nostram minime sufficit quod in extremo iudicio dicturum se esse perhibuit: Quandiu fecistis uni ex his fratribus meis, mihi fecistis . Nisi et ante iudicium hoc esse ostenderet, quod dixisset; ut uidelicet demonstraret quia bona quisquis nunc opera indigentibus exhibet, ei specialiter impendit, cuius hec amore exhibuerit. Quare tanto in se plus quisque maiorem mercedem recipit, quanto  nec eum despicit, qui amplius despiciendus uidetur.

CAP. XLuIII. De multimoda erogandi largitione.---1. Qui indigenti proximo exteriorem substantiam prebet, sed uitam suam a nequitia non custodit, rem suam Deo tribuit, et se peccato. Hoc quod minus est obtulit Auctori, et hoc quod maius est seruauit iniquitati. Quoties post culpam eleemosynas facimus, quasi pro prauis actibus pretium damus. Unde per Prophetam de eo qui hec non agit, dicitur: Non dabit propitiationem suam, nec pretium redemptionis anime sue . Tunc eleemosyne pretium nos a culpis liberat, cum perpetrata plangimus et abdicamus. Nam qui et semper peccare uult, et quasi semper eleemosynam largiri, frustra tribuit, quia non redimit animam, quam a uitiis non compescit .

2. Eleemosyne impensio superbum diuitem redimere  non ualet, quam perpetrata simul rapina pauperis ante Dei oculos ascendere non permittit. Unde per Eliphaz dicitur: Non credat frustra errore deceptus quod aliquo pretio redimendus sit . Sepe superbi diuites, cum eleemosynam tribuunt, non hanc pro eterne uite desiderio, sed pro extendenda uita temporali largiuntur. Mortem se posse differre dationibus [Al., donationibus] credunt; sed nequaquam obtinere ex impenso munere ualent, ut finem debitum euadant. In Euangelio ueritas ait: Nesciat sinistra tua quid faciat dextera tua . Id est, pie dispensationi nequaquam se gloria presentis uite admisceat, sed opus rectitudinis appetitio ignoret fauoris .

3. Plerumque multa homines pauperibus largiuntur, non quia eosdem 267 pauperes diligunt, sed quia si minime tribuant, iram superni iudicii formidant; qui si Deum non metuerent, que habent dare  noluissent. Admonendi sunt qui sua misericorditer tribuunt, ne cogitatione tumida super eos quibus terrena largiuntur se extollant; et ne idcirco se meliores estiment, quia contineri per se ceteros uident. Qui possessa misericorditer tribuunt, a celesti Domino dispensatores se positos subsidiorum temporalium agnoscant, et tanto humiliter prebeant, quanto et aliena esse intelligant que dispensant. Ne in benefactis largitoris immoderatius gaudeant, audiant quod scriptum est: Cum feceritis omnia que precepta sunt uobis, dicite: Serui inutiles sumus, que debuimus facere, non  fecimus .

4. Ac ne largitatem tristitia corrumpat, audiant iterum quod scriptum est: Hilarem datorem diligit Deus . Ne largitores eleemosynarum impense gratie uicissitudinem requirant, audiant quod scriptum est: Cum facis prandium, aut cenam, noli uocare amicos tuos, atque cognatos, nec uicinos diuites, ne forte et ipsi te inuitent, et faciant tibi retributionem; sed cum facis conuiuium, uoca pauperes,  debiles, claudos, cecos, et beatus eris, quia non habent unde retribuant . Ne sub obtentu largitatis ea que possident inutiliter spargant distributores, audiant quod scriptum est: Sudet in manu tua eleemosyna. Et ne, cum multa necesse sint, pauca largiantur, audiant quod scriptum est: Qui parce seminat, parce et metet.

5. Ne, cum pauca oportet, plurima prebeant largitores, et ipsi postmodum minime inopiam tolerantes, ad impatientiam erumpant, audiant quod scriptum est: Non quod aliis sit remissio, uobis autem tribulatio, sed ex equalitate uestra abundantia illorum inopiam suppleat, ut et illorum abundantia uestre inopie sit supplementum . Cum igitur dantis mens inopiam ferre nescit, si illicita [Al., multa] sibi subtrahit, hoc occasionem contra se in patientiam exquirit.

6. Ne omnino distributores nichil eis prebeant quibus conferre aliquid parum [Al., paruum] debent,  audiant quod scriptum est: Omni petenti a te tribue . Quare ne saltem aliquid prebeant, quibus conferre nichil debent, audiant quod scriptum est: Da bono, et non receperis peccatorem; benefac humili, et non dederis impio . Nonnulli huius mundi diuites, cum fame crucientur Christi pauperes, effusis largitatibus nutriunt histriones. Qui uero indigenti peccatori panem suum, non quia peccator, sed quia homo est, tribuit, nimirum non peccatorem, sed iustum nutrit, quia in illo non culpam, sed naturam diligit.

7. Qui sua misericorditer largiuntur, sollicite custodire studeant ne cum commissa peccata eleemosynis redimunt, adhuc redimenda committant, ne uenalem Dei iustitiam estiment, si cum curant pro peccatis nummos tribuere, arbitrantur se posse inulte peccare. Sollicite studeamus perpendere quia et eos quos nunc inopes cernimus, abundantes quandoque uidebimus; et qui abundantes aspicimur, si  largiri negligimus, quandoque inopes erimus. Qui nunc temporale subsidium pauperi tribuit, ab eo postmodum perpetua recepturus, ut ita dicam, quasi ad frugem 268 terram excolit, que quod acceperit uberius reddit. Honorate quos pauperes cernitis, et quos foris conspicitis despectos seculi, intus arbitramini amicos Dei. Cum eis participamini [Al., participate] quod habetis, ut quandoque dignentur uobiscum comparticipari [Al., comparticipare] quod habent .

CAP. XLIX. De spe et formidine electorum.---1. Plerumque mens iusti iam quidem quod peruerse se egisse meminit deplorat. Iam praua acta non solum deserit, sed amarissimis lamentis punit. Sed tamen dum eorum que egit reminiscitur, graui de iudicio pauore terretur. Electus quisque iam se perfecte conuertit, sed adhuc se perfecte in securitate non erigit, quia dum quanta sit districtio extremi examinis  pensat, intus hac formidine sollicitus trepidat; quoniam iustus iudex ueniens quid de perpetratis reputet, quid relaxet, ignorat. Sepe mens penitentis, quam praua commiserit meminit, sed hec commissa, si digne fleuerit, nescit. Ac ne culpe immanitas modum penitentie transeat, metuit. Sanctus quisque uir etiam hic misericordiam suscepisse se nescit, quia peccatum suum homo iam corrigendo, iam penitendo deserit, sed adhuc tamen districtum iudicem de eius retributione pertimescit .

2. Illic tutus [Al., iustus] quilibet sine ulla formidine misericordias Domini libere in eternitate cantat, ubi iam de peccati uenia dubietas non erit, ubi iam securam mentem culpe sue memoria non adiecit [Al., addicit], ubi non sub reatu animus trepidat, sed de eius indulgentia libere exsultat. Dauid propheta cum peteret, dicens: Auerte oculos tuos a peccatis meis, paulo superius intulit: Delictum meum coram me est semper ; ac si diceret: Peccatum  meum ne respicias, postulo, quia ego respicere ipsum non cesso. Unde et per alium prophetam Dominus dicit: Et peccatorum tuorum memor non ero, tu autem memor esto . Prouidendum est his qui peccata sua deflent, ut singula queque admissa considerent, et dum per unumquodque erroris sui iniquitatem et inquinationem deflent, simul se ac totos lacrymis mundent. Per Ieremiam dicitur: Cum Iudee singula delicta pensarentur, diuisiones aque deduxerunt oculi mei . Diuisas quippe ex oculis aquas deducimus, quando peccatis singulis dispertitas lacrymas damus .

3. Neque enim uno eodemque tempore eque mens de omnibus dolet, sed dum nunc huius, nunc illius culpe memoria acrius tangitur, simul de omnibus in singulis commota purgatur. Admonendi sunt timore formidinis oppressi, ut de misericordia, quam postulant, presumant, ne ui immoderate afflictionis  intereant. Neque enim pius Dominus ante delinquentium oculos flenda peccata apponeret, si per semetipsum ea districte ferire uoluisset. Constat enim quod a suo iudicio abscondere uoluit quos miserando preueniens sibimetipsis iudices fecit; hinc enim scriptum est: Preueniamus faciem eius in confessione . Hinc per Paulum dicitur: Si nosmetipsos diiudicaremus, non utique iudicaremur . Scriptum est: Beati quorum remisse sunt iniquitates, et quorum tecta sunt peccata . Peccata enim tegimus, cum bona facta malis actibus superponimus. Omne enim quod operitur inferius ponitur, et hoc unde operitur desuper ducitur .

269 4. Quando ergo abdicamus mala que fecimus, et eligimus bona que faciamus, quasi tegimen superducimus, quoniam uideri erubescimus. Sancti uiri, dum in hac adhuc uita sunt, habent tamen quod ante Dei oculos operire debeant, quia omnino  est impossibile quod aut in opere, aut cogitatione, aut in locutione nunquam delinquant. Unde beatus Iob, qui perfecta quidem omnibus dixerat, Dei tunc uocem audiens, seque ipsum de ipsa sua perfecta locutione reprehendens, dicebat: Manum meam ponam super os meum . In manu quippe operatio, in ore locutio est.

5. Manum ergo super os ponere est peccata locutionis per uirtutem boni operis tegere. Mola superior et inferior ita sibi necessario iungitur, ut una sine altera inutiliter habeatur. In peccatoris itaque pectore incessanter debet spes et formido coniungi, quia incassum misericordiam sperat, si non etiam iustitiam timeat. Quare frustra quisque iustitiam metuit, si non etiam de misericordia confidit. Loco pignoris mola superior tolli prohibetur, quia peccatori predicans, tanta dispositione componere predicationem debet, ut nec derelicta spe timorem subtrahat, nec subtracta spe eum in solo timore derelinquat .

 CAP. L. De regni celestis desiderio.---1. Magnus clamor sanctorum magnum est desiderium; tanto enim quisque minus clamat, quanto minus desiderat, et tanto maiorem uocem in aures incircumscripti spiritus exprimit, quanto se in eius desiderium plenius fundit. Cum aliter moueri soleat mens que petit, aliter que petitur, et sanctorum anime ita interni secreti sinu Deo inhereant, ut inherendo quiescant, quomodo dicuntur petere, quas ab interna uoluntate constat non discrepare? Quomodo dicuntur petere, quas et uoluntatem Dei certum est, et ea que futura sunt, non ignorare? Sed in ipso posite ab illo aliquid petere dicuntur, non quo quidquam desiderent, quod ab eius quem cernunt uoluntate discordat, sed quo mente ardentius inhereant, eo etiam de ipso accipiunt, ut ab ipso petant quod eum facere uelle nouerunt .

2. Nemo qui tardius auditur credat quod a superna  cura negligitur. Sepe enim nostra desideria, quia celeriter non fiunt, tamen exaudiuntur, et quod impleri conciter petimus, ex ipsa melius tarditate prosperatur. Sepe uox nostra eo perficitur quo differtur; et cum superficie tenus petitio negligitur, uota nostra altius in cogitationum radice complentur. Sicut et semina messium gelu pressa solidantur, et quod a superficie tardius exeunt, eo ad frugem multiplicatiora consurgunt. Desideria nostra dilatatione [Forte, dilatione] extenduntur, ut proficiant; proficiunt, ut ad hoc quod perceptura sunt conualescant. Exercitantur in certamine, ut maioribus cumulentur premiis in retributione. Labor protrahitur pugne, ut crescat corona uictorie.

3. Suos ergo Dominus cum uelociter non exaudit, quod repellere creditur assidue trahit. Internus medicus peccatorum in nobis contagia que inesse medullitus reprobat secat, et abscindit uirus putredinis ferro tribulationis, eoque uoces egri audire dissimulat,  quo egritudinis finem curat. Dauid propheta ait: Clamo per diem, et non exaudies, in 270 nocte, et non ad insipientiam mihi . Ac si diceret: Nequaquam mihi ad insipientiam proficit, quod die ac nocte clamantem me quotidie non exaudis. Quia unde me in temporali tribulatione quasi deseris, et non exaudis, inde ad eternam sapientiam plus erudis. Iterum Psalmista dicit: Adiutor in opportunitatibus, in tribulatione . Tribulationem quippe dicturus, opportunitates premisit; quia sepe tribulatione concutimur, et tamen opportunum nondum est, nisi ad desiderium ereptionis adiuuemur.

CAP. LI. De bonorum concordia.---1. Tunc caritas a iugo culpe liberos reddit, cum uicissim nostro per amorem seruitio subiicit, cum et aliena nostra bona credimus, et nostra aliis quasi sua offerentes exhibemus. Certissime sciant homines, quia quantislibet uirtutibus polleant, spirituales  fieri nullatenus possunt, si uniri per concordiam proximis negligunt. Scriptum est: Fructus enim spiritus est pax, caritas, gaudium . Qui ergo seruare pacem non curat, ferre fructum spiritus recusat. Unde idem Paulus ait: Cum sit inter uos zelus, et contentio, nonne carnales estis ? Hinc iterum dicit: Pacem sequimini cum omnibus, et sanctimoniam, sine qua nemo uidebit Deum .

CAP. LII. De diuinis iudiciis.---1. Cum ualde occulta iudicia Dei sint, quibus in hac uita nonnunquam bonis male fit, malis bene, tunc occultiora sunt, cum et bonis hic bene est, et malis male. Nam cum bonis hic male est, malis bene, hoc fortasse deprehenditur, quia et boni si qua deliquerunt, hic recipiunt, ut ab eterna damnatione plenius liberentur; et mali bona, que pro hac uita faciunt, hic inueniunt, ut ad sola in posterum tormenta pertrahantur. Unde et ardenti diuiti in inferno dicitur : Memento, fili, quia recepisti bona  in uita tua, et Lazarus similiter mala .

2. Cum bonis in presens seculum bene est, et malis male, incertum ualde fit utrum boni bona accipiant, ut prouocati ad aliquid melius crescant, an tuto latentique iudicio hic suorum operum remunerationem recipiant, ut a premio uite sequentis inanescant, et utrum malos idcirco aduersa feriant, ut ab eternis suppliciis corrigendo defendant. An hic eorum pena incipiat, ut quandoque complenda eos ad ultima gehenne tormenta perducat. Quia inter diuina iudicia graui incertitudinis sue caligine humana mens premitur, sancti uiri, cum sibi suppetere prospera huius mundi conspiciunt, pauida suspicione turbantur. Timent enim ne hic laborum suorum fructus recipiant, timent ne quod diuina iustitia latens in eis uulnus aspiciat, et exterioribus eos muneribus cumulans, ab intimis repellat.

3. Unde per Psalmistam dicitur: Palpebre eius  interrogant filios hominum . Palpebre quippe Dei iudicia sunt ipsius, que aliquid nobis claudunt, aliquid aperiunt; aperiendo namque nos interrogant, si intelligendo non extollimur. Claudendo interrogant, si non despicimus que intelligere non ualemus. Nemo iudicia diuina perscrutari appetat, cur, cum alius repellitur, alius eligatur; uel cur, cum alius eligitur, alius repellatur; quia, attestante Paulo, didicimus quod inscrutabilia sunt iudicia eius, et inuestigabiles uie eius. Diuinorum facta iudiciorum semper indiscussa ueneranda sunt, quia iniusta esse nequaquam possunt. Rationem 271 quippe de occulto eius consilio querere nichil est aliud quam contra eius consilium superbire .

4. Cum iudiciorum Dei causa non deprehenditur, restat ut sub factis illius cum humilitate taceatur, quia nequaquam sufficit sensus carnis, ut secreta penetret Maiestatis. Ad semetipsam humana mens  redeat, et quod de diuinis iudiciis apprehendere non ualet, non requirat; ne si diuine ire causa discutitur, amplius discussa prouocetur, et quam placare humilitas poterat, inexstinguibiliter superbia accendat. Per apostolum Paulum dicitur: O homo, tu quis es, qui respondeas Deo ? Semetipsum homo considerans tacet, et diuina iudicia discutere metuit, quia esse se puluerem agnoscit; respondere non posse conuincitur, quia homo nominatur, quia per hoc quod de humo sumptus iudicia superna discutere dignus non est .

CAP. LIII. De his qui iudicio Dei obdurantur.---1. Sicut nemo obstitit largitati Dei uocantis, ita nullus obuiat iustitie delinquentis. Non enim cor peccantis Deus obdurat, sed obdurare dicitur, cum ab obduratione non liberat. Obdurare se per iustitiam dicitur, quia cor reproborum per gratiam non emollit. Recludere Dei est clausis non aperire, sed  in suorum operum tenebris peccatores relinquere. Misericors Deus tempus nobis relaxat ad penitentiam, sed cum eius gratie patientiam nos ad augmentum uertimus culpe. Hoc ipsum tempus, quod ad parcendum pie disposuit, districtius ad feriendum uertit. Cum reuerti quisque ab erroris sui tenebrosis itineribus, etiam spatio temporis accepto noluerit, per hoc mala sua ad reatum auget, per quod ea diluere potuit, si conuerti uoluisset .

CAP. LIu. De reproborum prosperitate.---1. Qui a Deo auertitur, et prosperatur, tanto perditioni fit proximior, quanto a zelo discipline inuenitur alienus. Plerique reprobi, dum peccatorum suorum uinculis alligantur, ad iustitie tramitem nequaquam reuertuntur, phreneticorum uidelicet sensibus similes, qui insaniam qua preualent uirtutem putant, qui ex morbo esse nesciunt hoc quod amplius sanis possunt, et quasi creuisse uiribus estimant, dum ad  uite terminum per augmenta languoris appropinquant. Nonnunquam reprobi phreneticis similes, qui rationis usum non habent, flent, et rident; et tanto in magna exsultatione se dilatant, quanto et insensibiles malum quod patiuntur ignorant. In Ecclesiaste libris scriptum est: uidi seruos in equis, et principes ambulantes, quasi seruos super terram . Omnis qui peccat seruus est. Serui namque in equis sunt, cum peccatores presentis uite dignitatibus efferuntur; principes uero, quasi serui ambulant, cum multos dignitate uirtutum plenos nullus honor erigit, sed summa hic aduersitas uelut indignos deorsum premit .

CAP. Lu. Qualiter lapsi post ruinam surgere queant.---1. Peccata experti saltem post naufragium mare metuant, et perditionis sue discrimina uel cognita perhorrescant, ne qui pie post patrata mala sanati  sunt, improbe repetendo moriantur. Peccanti anime, et nunquam a peccato desinenti, dicitur: Frons mulieris meretricis facta est tibi, noluisti erubescere . Admonendi sunt itaque lapsi, ut studeant, quatenus suscepta nature bona integra seruare noluerunt, saltem scissa resarciant. Quid dicturi 272 sunt peccata carnis experti, si, aliis integritate stantibus, ipsi nec post damna resipiscant? Quid dicturi sunt, si cum multos et alios secum deferunt, hic exspectanti Domino nec semetipsos reducunt? Dicendum est lapsis ut preterita admissa considerent, atque imminentia deuitent, quatenus transactas culpas ad memoriam reuocent, et pollui in fortuitis erubescant. Per Ieremiam prophetam Dominus dicit . Si dimiserit uir uxorem suam, et illa recedens duxerit uirum alium, nunquid reuertetur ad eam ultra? Nunquid non polluta et contaminata erit mulier illa? Tu autem fornicata es cum amatoribus multis; tamen reuertere  ad me, dicit Dominus .

2. Ecce de fornicante et relicta muliere argumentum iustitie proponitur, et tamen nobis post lapsum redeuntibus non iustitia, sed pietas exhibetur. Hinc utique colligamus, si nobis delinquentibus tanta pietate parcitur, a nobis sic post delictum redeuntibus quanta improbitate peccatur, aut que ab illo erit improbis uenia, qui non cessat uocare post culpam. Isaias propheta dicit: Erunt oculi tui uidentes preceptorem tuum, et aures tue audient uerbum post tergum monentis . Quasi enim coram positus Deo quisque uerba monitionis eius precepta cognoscit; adhuc enim ante eius faciem stare est necdum eum peccando contemnere. Cum uero, derelicto bono innocentie, iniquitatem eligens appetit, terga iam in eius faciem mittit.

3. Omnipotens Dominus quasi post tergum nos subsequens monet, qui etiam post culpam ad se redire  persuadet. Auersum reuocat, commissa non respicit, reuertenti sinum pietatis expandit. uocem ergo post tergum monentis audimus, si post peccata humili et contrito corde reuertimur. Debemus igitur pietatem uocantis erubescere, si iustitiam uolumus formidare, quia tanto grauiori improbitate contemnitur, quanto et contemptus adhuc uocare non dedignatur. Per Ieremiam prophetam Dominus dicit: Et uenies usque ad Babylonem, ibi liberaberis . Babylon quippe confusio interpretatur. Sepe enim quis postquam in confusionem uitiorum ceciderit, erubescens mala que perpetrauit, ad penitentiam redit, seque a suis lapsibus bene uiuendo erigit. Quid ergo iste nisi usque ad Babylonem uenit, et ibi liberatus est? Nonnunquam quisque erubescens mala que fecit, se contra se erigit, et bene operando ad statum rectitudinis redit. In Babylone itaque liberatus est, qui per diuinam gratiam ostenditur etiam de confusione saluatus.

CAP. LuI. De appetitu laudis humane, uel fauoribus  adulantium.---1. Omnis homo qui ex eo quod agit, humanas laudes appetit, testem in terra querit. Qui autem de actibus suis omnipotenti Domino placere festinat, testem se habere in celo considerat. Cum multi mala gesta laudibus exaltant, inde fit ut incessanter crescat culpa fauoribus enutrita. Curari autem uulnus negligitur, quod dignum premiis laudeque uidetur. Bene itaque per Salomonem dicitur: Fili mi, si te lactauerint peccatores, ne acquiescas . Peccatores enim lactant, cum uel perpetranda mala blandimentis inferunt, uel perpetrata fauoribus extollunt. Quid enim aliud peccare quam occumbere? Sed quia peccantem laudibus 273 prosequuntur, quasi exstinctum sub uerborum suorum aggere absconduntur. Arundinem mox ut aura tetigerit, in partem alteram fertur. Et quid per arundinem nisi carnalis animus designatur, qui mox fauore uel detractione tangitur, in partem quamlibet inclinatur? 

2. Si ab ore cuiusquam aura fauoris flauerit, appetitus laudis humane hilarescit. Extollitur, totumque se quasi ad gratiam inflectit; sed si inde uentus detractionis erupit unde laudis aura ueniebat, mox hunc quasi in partem alteram ad uim furor inclinat. Ne paulatim atque inulte crescere debeat adulatio, statim et sine mora est oris gladio ferienda, et per zeli iustitiam funditus exstinguenda. In Euangelio fatuis uirginibus cum increpatione dicitur: Ite potius ad uendentes, et emite uobis ; uenditores quippe olei adulatores sunt, quoniam in accepta qualibet gratia uanis suis laudibus nitorem glorie offerunt, quasi oleum uendant. Principale corporis nostri caput est. Appellationis enim capitis ea que principatur corpori mens uocatur. Impinguat ergo caput oleum peccatoris, cum demulcet mentem fauor adulantis. Si fauores suos quisque audiens ad superni iudicii considerationem redit, ac ne de his  apud occultum arbitrium grauetur, metuit, quasi expurgationis igne ad magnitudinem claritatis excreuit, et unde incendium trepidationis sustinet, inde clarius fulget .

CAP. LuII. Qualiter sacra Scriptura maledicti promat sententiam.---1. Cum certe nouimus quod maledictum Scriptura sacra prohibet, cur recte aliquando fieri dicimus, quod uitare eodem sacro eloquio non ignoramus? Sed sciendum nobis est quod Scriptura sacra duobus modis maledictum memorat. Aliud, uidelicet, quod approbat; aliud, quod damnat. Aliter enim maledictum profertur iudicio iustitie, aliter liuore uindicte. Maledictum iudicio iustitie, ipso primo homine peccante, prolatum est, cum audiuit: Maledicta terra in operibus tuis . Maledictum iustitie iudicio profertur, cum ad Abraham dicitur: Maledicam maledicentibus tibi . Rursus, quia maledictum non iudicio iustitie,  sed liuore uindicte promitur, uoce Pauli predicantis admonemur, qua ait: Benedicite, et nolite maledicere ; et rursum: Neque maledici regnum Dei possidebunt . Deus omnipotens maledicere dicitur, et tamen maledicere homini prohibet; quia quod homo agit malitia uindicte, Deus non facit nisi examine et uirtute iustitie .

2. Cum sancti uiri maledictionis sententiam proferunt, non ad hanc ex uoto ultionis, sed ex iustitia examinis erumpunt. Intus enim subtile Dei iudicium aspiciunt, et mala foras exsurgentia, quin maledicto debeant ferire, cognoscunt; et eo in maledicto non peccant, quia ab interno iudicio non discordant. Petrus apostolus in offerentem sibi pecunias Simonem sententiam maledictionis intorsit, dicens: Pecunia tua tecum sit in perditionem . Qui enim non ait est, sed sit, non indicatiuo, sed optatiuo modo se hec dixisse signauit. Elias denique duobus quinquagenariis ad se uenientibus dixit: Si homo Dei  sum, descendat ignis de celo, et consumat uos , Quorum utrorumque sententia quanta ueritatis ratione conualuit, terminus cause monstrauit. Nam et Simon etiam perditione 274 interiit, et duos quinquagenarios desuper ueniens flamma consumpsit. uirtus subsequens testificatur qua mente maledictionis sententia promitur. Cum et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur  ab uno et intimo iudice in reum sententia sumpta iaculatur, si subtiliter beati uniuscuiusque, qualiter in Scriptura sancta maledicti promat sententiam, uerba pensamus. Non enim eius maledictio ex malitia delinquentis, sed ex rectitudine iudicis procedit; non enim ira commoti, sed doctrina tranquilli. Qui enim iam recta maledicens intulit, non perturbationis uitio succubuit, sed doctrine magisterium impendit.

CAP. LuIII. Quid sit iubilum.---1. Iubilum dicitur,  quando ineffabile gaudium mente concipitur, quod nec abscondi possit, nec sermonibus aperiri, et tamen quibusdam motibus proditur, quamuis nullis proprietatibus exprimatur. Dauid Propheta intuens electorum animos tantum gaudium mente concipere, quantum sermone non ualeat aperire, ait: Beatus populus qui scit iubilationem . Non enim ait: Qui loquitur, sed qui scit, quia sciri quidem iubilatio intellectu potest, sed dictu exprimi non potest. Per iubilum sentitur quod ultra sensum est, et cum uix ad contemplandum sufficiat conscientia sentientis, quomodo ad exprimendum sufficit lingua dicentis? .

CAP. LIX. De discretione spiritus septiformis.---1. In mente fidelium primus ascensionis gradus est timor Domini, secundus pietas, tertius scientia, quartus fortitudo, quintus consilium, sextus intellectus, septimus sapientia. Isaias propheta, in Christo enumerans  gradus septiformis gratie, ait: Requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Quot scilicet gradus de celestibus loquens descendendo magis quam ascendendo numerauit. uidelicet sapientiam et intellectum, consilium et fortitudinem, scientiam, pietatem et timorem. Et cum scriptum sit: Initium sapientie timor Domini , constat procul dubio quia timore ad sapientiam ascenditur, non autem a sapientia ad timorem reditur. Perfectam procul dubio habet sapientia caritatem, sicut scriptum est: Perfecta caritas foras mittit timorem . Isaias ergo, quia de celestibus ad ima loquebatur, cepit magis a sapientia, et descendit ad timorem. Sed nos, quia a terrenis ad celestia tendimus, eosdem gradus ascendendo numeremus, ut a timore ad sapientiam peruenire ualeamus. Est timor Domini in mente fidelium; sed  qualis iste timor est, si cum eo pietas non est? Qui enim misereri proximo ignorat, qui compati eius tribulationibus dissimulat, huius timor ante omnipotentis Dei oculos nullus est, si non subleuatur ad pietatem. Sed sepe pietas per inordinatam misericordiam errare solet, si fortasse pepercit que parcenda non sunt. Peccata enim que feriri gehenne ignibus possunt discipline sunt uerbere corrigenda. Sed inordinata pietas cum temporaliter parcit, ad eternum supplicium pertrahit .

2. Ut uera et ordinata sit pietas ad gradum est alium subleuanda. Id est, ut sciat uel quid ex misericordia puniat, uel quid ex misericordia 275 dimittat. Sed quid si sciat quid agere quisque debeat, uirtutem uero agendi non habeat? Scientia ergo nostra crescat ad fortitudinem, ut cum uidet quid agendum sit, agere per mentis fortitudinem possit, ne timore trepidet, et pauore collapsa non ualeat bona defendere  que sentit. Sepe fortitudo, si improuida fuerit, et minus contra uitia circumspecta, ipsa sui presumptione in casum ruit. Ascendat ergo ad consilium, ut preuidendo premuniat omne quod agere fortiter potest. Esse consilium non potest, si intellectus deest. Quia qui non intelligit malum quod agentem grauat, quomodo potest bonum solidare quod adiuuat? Itaque a consilio ascendamus ad intellectum. Si intellectus magno quidem acumine uiget, et moderari se nesciat per maturitatem, ab intellectu ergo ascendatur ad sapientiam, ut hoc quod acute intellectus inuenit sapientie maturitate [Al., sapientia mature] disponat. Quia igitur per timorem surgitur ad pietatem, per pietatem ad scientiam ducimur, per scientiam ad fortitudinem roboramur, per fortitudinem ad consilium tendimus, per consilium ad intellectum proficiscimur, per intellectum ad maturitatem sapientie uenimus. Septem gradibus ad portam ascendimus per quam nobis aditus uite spiritualis aperitur.

 CAP. LX. De uariis percussionibus mundi.---1. Qui Deum diligunt in mundi fine uel percussione gaudere atque hilarescere iubentur, quia uidelicet eum quem amant mox inueniunt, dum transit is quem non amauerunt. Absit ne fidelis quisque Deum uidere non desideret, et de mundi percussionibus lugeat, quem finiri iisdem ipsis percussionibus non ignorat. Ex mundi destructione lugere eorum est qui radices cordis in eius amore plantauerunt, qui sequentem uitam non querunt, qui illam neque esse suspicantur. Nos, qui illa celestis patrie gaudia eterna cognouimus, festinare ad eam quantocius debemus. Optandum nobis est citius pergere, atque ad illam uitam felicitate perpetuam peruenire .

CAP. LXI. De Iudaici populi circa mundi finem conuersione.---1. Sancta Ecclesia, in primitiis suis multitudine gentium fecundata, uix in mundi fine Iudeos quos inuenerit suscipiet, et extrema colligens, eos  quasi reliquias frugum ponet. De quibus Iudaici populi reliquiis Isaias: Si fuerit numerus filiorum Isrel quasi arene maris, reliquie eius salue fient . Elia ueniente, promittitur quod reducat corda filiorum ad patres eorum. Ut doctrina que nunc a Iudeorum corde ablata est tunc, miserante Domino, redeat, quando hoc de Domino intelligere ceperunt filii, quod predicauerunt patres. Iudaicus populus in fine mundi liberabitur a seruitute peccati, sicut scriptum est: Donec plenitudo gentium introiret, et sic omnis Isrel saluus fieret . Et sicut propheta ait: Si fuerit numerus filiorum Isrel sicut arena maris, reliquie salue fient . Sancta Ecclesia adhuc in hac uita posita pro laboribus quos sustinet duplicia munera recipit, cum susceptis, ut diximus, plene gentibus, in fine mundi Iudeorum etiam ad se corda conuerterit, sicut scriptum est: Donec plenitudo gentium intraret, et sic omnis Isrel saluus fieret .

 CAP. LXII. De Antichristi temporibus.---1. Antiquus hostis extrema mundi atrocius tentaturus aggreditur, qui tanto fit feruentior ad seuitiam, quanto se uiciniorem sentit ad penam. 276 Considerat quippe quid iuxta sit, ut licentiam nequissime libertatis amittat. Et quantum breuitate temporis angustatur, tanto multiplicitate crudelitatis expanditur. Quidquid diabolus nequiter ualuerit, in fine mundi callidius exquiret. Tunc ceruicem superbie altius eriget, et per damnatum illum quem gestat hominem omne quod temporaliter preualet nequiter ostendet. Stellas de celo in terra cadere est relicta a nonnullis spe celestium, illo duce, ad ambitum glorie secularis inhiare. Iste igitur draco misit caudam, et traxit tertiam partem stellarum. Draconis enim cauda stellarum pars trahitur, quando extrema persuasione Antichristi quidam, qui uidentur lucere, rapientur .

2. Nonnulli de tribu Dan uenire Antichristum ferunt,  sicut per Iacob patriarcham dicitur: Fiat Dan coluber in uia, cerastes in semita, mordens ungulas equi, ut cadat ascensor eius retro . Hoc in loco Dan et coluber asseritur, et mordens. Unde non immerito dum Isreliticus populus terras in castrorum partitione susciperet, primus Dan ad Aquilonem castrametatus est, illum, scilicet, significans, qui in corde suo dixerat: Sedebo in monte testamenti, in lateribus aquilonis. Ascendam super altitudinem nubium; similis ero Altissimo . De quo et per prophetam dicitur: A Dan auditus est fremitus equorum eius . Antichristus non solum coluber, sed etiam cerastes uocatur. Cerata enim Grece cornua dicuntur. Serpens, qui hic cornutus esse perhibetur, per quem digne eiusdem Antichristi aduentus asseritur, quia contra uitam fidelium cum morsu pestifere predicationis armatur etiam cornibus potestatis .

CAP. LXIII. De salute, uel languore corporis, uitaque  presentis corruptionis.---1. Iustis in hac uita ipsa sarcina sue corruptionis onerosa est. Quod uigilie defatigant, somnus queritur, ut uigiliarum labor atque anxietas temperetur. Nonnunquam etiam somnus occidit, fames corpus atterit, atque ut eius necessitas repellatur, cibi requiruntur. Sed sepe et cibi grauant, qui ad repellendum debilitatis grauamen quesiti fuerant. Quousque subditi corruptionis sumus, auctori nostro minime respondemus; quia dum corruptio ab incorruptione longe est, similitudo apta nostre responsioni non est. Humana creatura eo ipso quod creata est, in semetipsa habet sub se defluere; sed a conditore suo homo accepit quod et super se contemplatione rapiatur, et in se ipso in incorruptione teneatur. Admonendi sunt incolumes, ut salute corporis exerceant salutem mentis; ne si accepte incolumitatis gratiam ad usum nequitie inclinent, dono deteriores fiant; et eo postmodum supplicia grauiora mereantur, quo nunc largioribus  bonis Dei male uti non metuunt .

2. Item admonendi sunt incolumes, ne opportunitatem salutis in perpetuum promerende despiciant. Scriptum namque est: Ecce nunc tempus acceptabile, ecce nunc dies salutis . Dicendum est eis ne placere Deo si cum possunt noluerint, cum uoluerint sero non possint. Salus corporis, quando ad bene operandum accepta despicitur, quanti sit muneris amissa sentitur. Et infructuose ad ultimum queritur, que congruo concessa tempora utiliter non habetur. Per sapientissimum Salomonem dicitur: Ne des alienis honorem tuum, et annos tuos crudeli, ne 277 forte impleantur extranei iuribus tuis, et labores tui sint in domo aliena, et gemas in nouissimis, quando consumpseris carnes, et corpus tuum . Qui namque a nobis alieni sunt, nisi maligni spiritus, quia a celestis sunt patrie sorte separati?  Qui uero honor noster est, nisi quod etiam in luteis positi et conditi ad conditoris nostri sumus imaginem creati? uel quis alius crudelis est, nisi ille apostata angelus, qui et semetipsum pena mortis superbiendo perculit, et inferre mortem humano generi etiam perditus non pepercit?

3. Honorem suum alienis dat, qui, ad Dei imaginem ac similitudinem conditus, uite sue tempora malignorum spirituum uoluntatibus administrat. Annos etiam suos crudeli tradit, qui ad uoluntatem male dominantis aduersarii accepta uiuendi spatia expendit. Quisquis per acceptam ualetudinem corporis, per attributam sibi sapientiam mentis, non exercendis uirtutibus, sed perpetrandis uitiis elaborat, nequaquam suis uiribus suam domum, sed extraneorum habitacula, id est, immundorum spirituum facta multiplicat: nimirum, uel luxuriando, uel superbiendo agens, ut etiam se adiiciens perditorum numerus crescat. Pierumque accepta salus carnis per uitia expenditur, sed cum repente subtrahitur,  cum molestiis caro atteritur, cum iam egredi anima urgetur, diu male habita, quasi ad bene uiuendum, salus amissa requiritur. Tunc recte gemunt homines, quod Deo seruire noluerunt, quando damna sue negligentie recuperare seruiendo nequaquam possunt. Unde alias dicitur: Cum occideret eos, tunc querebant eum (Psal. LXXuII, 34.

CAP. LXIu. De egritudine corporis.---1. Admonendi sunt egri, ut eo se Dei filios sentiant, quo illos discipline flagella castigant. Nisi enim correptis filiis hereditatem dare disponeret, erudire eos per molestias non curaret. Dicendum est egris ut si celestem patriam suam credunt, necessarium est ut in hac labores, uelut in aliena patria, patiantur; lapides sanctuarii diuini extra tunsi sunt, ut in constructione templi absque mallei sonitu ponerentur, quia uidelicet nunc foras per flagella tunduntur, ut intus in templum Dei postmodum sine discipline percussione disponantur, quatenus quidquid in nobis  est superfluum, modo percussio resecet, et tunc sola nos in edificio concordia caritatis liget. Admonendi sunt egri ut considerent pro percipiendis terrenis hereditatibus quam dura carnales filios discipline flagella castigent. Cur ergo nobis diuine correptionis pena grauis est, per quam et nunquam amittenda hereditas percipitur, et super mansura supplicia uitantur? Considerent egri quanta salus cordi sit molestia corporalis, que ad cognitionem sui mentem reuocat .

2. Quare quam plerumque salus abiicit infirmitatis memoriam [Al. memoria] reformari, ut animus qui extra se in elationem ducitur cui sit conditioni subditus ex percussa quam sustinet carne memoretur. Admonendi sunt egri ut considerent quanti sit muneris molestia corporalis, que et admissa peccata diluit; et ea que poterant admitti compescit. Que et sumpta ab exterioribus plagis concusse mentis  penitentie uulnera infligit. In prouerbiis Salomonis scriptum est: Liuor uulneris abstergit 278 mala, et plage in secretioribus uentris . Mala enim liuor uulneris abstergit, quia flagellorum dolor uel cogitatas uel perpetratas nequitias diluit. Cum exterius percutimur, ad peccatorum nostrorum memoriam taciti afflictique reuocamur, atque ante oculos nostros cuncta que a nobis sunt male gesta reducimus; et per hoc quod foras patimur, magis intus quod fecimus dolemus. Unde fit ut inter aperta uulnera corporis amplius nos abluat plaga secreta uentris, quia sanat nequitias praui operis occultum uulnus doloris. Admonendi sunt egri quatenus patientie uirtutem seruent, ut incessanter quanta Redemptor ab his quos creauerat pertulit mala considerent. Cur itaque asperum creditur ut a Deo homo toleret flagella pro malis, si Deus ab omnibus tanta pertulit mala pro bonis? Aut quis sana intelligentia de percussione sua ingratus exstet, si ipse hinc sine flagello non exiit, qui sine peccato uixit?

 CAP. LXu. De breuitate, uel miseria uite presentis. ---1. Quid sunt nationes in mundo, nisi flores in campo? Tendamus oculos cordis in hac latitudine mundi presentis, et ecce quasi tot floribus, quot hominibus, plenus est. uita itaque in carne flos in feno est. Unde bene per Psalmistam dicitur: Homo, sicut fenum dies eius, et sicut flos agri, ita florebit . Carnis nos uiriditas ostendit, sed ariditas pulueris ab aspectibus retrahit. Quasi flos apparuimus, qui non eramus; quasi flos arescimus, qui temporaliter apparebamus; et quia per momenta homo quotidie compellitur ad mortem, recte in libro beati Iob dicitur: Effugit uelut umbra, et nunquam in eodem statu permanet . Homo hic uiuendi uires ad modicum accipit, ut in perpetuum transeat, ubi eius uitam terminus non concludat. Sed in hac breuitate, ubi roboratus est, colligit unde in perpetuitate inueniat, uel ut semper gaudeat,  uel ut suscepta supplicia non euadat. Omne quod transit breue est, etiam si tardius terminari uideatur. In mortis autem semita, per quam non reuertemur, ambulamus, non quod ad uitam carnis minime resurgendo reducimur, sed quod ad labores huius uite mortalis, uelut ad conquirenda laboribus premia, iterum non uenimus .

2. Qui considerat qualis erit in morte, semper fit timidus in operatione; atque unde in oculis suis iam quasi non uiuit, inde ueraciter in oculis sui conditoris uiuii. Nihil quod transeat appetit. Cunctis presentis uite desideriis contradicit; et pene mortuum se considerat, quia se moritorum minime ignorat. Perfecta uita est mortis meditatio; quam dum iusti sollicite peragunt, culparum laqueos euadunt. Unde scriptum est: In omnibus operibus tuis memorare nouissima tua, et in eternum non peccabis . Quantumlibet longum fuerit tempus presentis uite, eo ipso breue est, quod permanens non est.  Neque enim dignum est ut diutinum iudicetur quidquid fine circumscribitur. Si enim subtiliter consideretur omne quod hic agitur, pena miserie est. Ipsi etenim corruptioni carnis seruire ad necessaria atque concessa, miseria est, ut contra frigus uestimenta, contra famem alimenta, contra estum frigora requirantur.

3. Multa cautela custoditur salus corporis, sed plerumque etiam custodita 279 amittitur, amissa cum graui labore comparatur, aut reparatur, et tamen reparata semper in dubio permanet. Quid hoc aliud quam mortalis uite miseria est? Amamus amicos, suspecti ne [Al., qui suspectione] offendi ualeant. Formidamus inimicos, atque securi de eis non sumus, utique quos formidamus. Plerumque inimicis sic confidenter quasi amicis loquimur. Et nonnunquam pura uerba proximorum, et multum nos fortasse diligentium, quasi uerba suscipimus inimicorum. Et qui falli nunquam uel fallere uolumus, ex  cautela nostra grauius erramus. Iniquorum gloria, cum plerumque in annorum multitudine tenditur, ab infirmorum mentibus esse longa, et quasi stabilis estimatur. Sed cum repentinus hanc finis intercipit, breuem procul dubio fuisse redarguit, quoniam finis determinans innotescit quia quod preterire potuit modicum fuit.

CAP. LXuI. De morte corporis.---1. Prefixi dies ab interna Dei prescientia nec augeri possunt, nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores. Sicut Ezechias augmentum dierum meruit impensione lacrymarum, et sicut de peruersis scriptum est: Indisciplinatis obuiat mors. Omne, quod secundum presens seculum laboramus, uix usque ad mortem sufficit. Mors namque interueniens fructum nostri laboris abscidit. Quod uero pro eterna uita agitur, etiam post mortem seruatur; et tunc apparere incipit, cum laborum carnalium fructus ceperit  non uideri. Ibi ergo illa retributio inchoat, ubi ista terminatur. Horam nobis ultimam Dominus noster idcirco uoluit esse incognitam, ut semper mens possit esse suspecta, et dum illam preuidere non possumus, ad illam sine intermissione preparemur, quia uenture mortis tempus ignoramus, et post mortem operari non possumus; superest ut ante mortem tempora indulta rapiamus. Sic enim, sic mors ista cum uenerit uincitur, si priusquam uenerit timeatur. Redemptor noster suscepit mortem, ne mori timeamus. Ostendit resurrectionem, ut nos resurgere posse confidamus .

2. Unde et eamdem mortem non plusquam triduanam esse uoluit, ne si in illo resurrectio differretur, in nobis omnino desperaretur. Exuta carne, animam nequaquam iam uisus hominis aspicit, quia post mortem non liberat, quem ante mortem gratia ad ueniam  non reformat. Beatus Dauid ait: Exiet spiritus eorum, et reuertetur ad terram suam . Tunc spiritus per cognitionem reatus sui ad terram consternitur, cum caro, quam uitam suam credit, redire ad puluerem urgetur. Paululum in presenti uita roboratus est homo, quia hic uiuendi uires ad modicum accepit, ut in perpetuum transeat, ubi eius uitam terminus non concludat; sed in hac breuitate ubi roboratus est colligit, unde in perpetuitate inueniat, uel ut semper gaudeat, uel ut suscepta supplicia non euadat. Sicut hi qui adhuc uiuentes sunt mortuorum animas quo loco habeantur ignorant, ita mortui uitam in carne uiuentium post eos qualiter disponatur nesciunt, quia et uita spiritus longe est a uita carnis. Et sicut corporea et incorporea diuersa sunt genere, ita etiam distincta cognitione. Quod tamen de animabus sanctis sentiendum non est, 280 quia que intus omnipotentis Dei claritatem uident, nullomodo credendum est quod sit foris aliquid quod ignorent .

3. Omnipotens Dominus ideo latere nos uoluit finem nostrum, ut dum incerti sumus quando moriamur, semper ad mortem parati inueniri debeamus. Cur igitur quasi de certo extollitur cuius uita sub pena incertitudinis tenetur? Sicut enim uir fortis, cum uicino iam belli certamine armis accingitur, palpitat et festinat, tremit et seuit, quasi pauere per pallorem cernitur, sed per iram uehementer urgetur, ita uir sanctus, cum passioni mortis propinquare se conspicit, a nature sue infirmitate concutitur, et spei sue soliditate roboratur. De uicina quidem morte trepidat, et tamen quod moriendo uerius uiuat, exsultat. Unusquisque uir sanctus ad regnum non potest, nisi interposita morte, transire; et idcirco confidendo quasi ambigit, et quasi ambigendo confidit; et gaudens metuit, et metuens gaudet, quia scit quod ad brauium quietis non perueniat, nisi hoc quod interiacet cum labore transcendat. Cum morbos  a corpore nostro repellere cupimus, tristes quidem amarum purgationis poculum sumimus, certi autem de subsequenti salute gaudemus. Quia enim peruenire corpus aliter ad salutem non ualet, in potu etiam libet quod tedet. Cumque amaritudini inesse uitam animus conspicit, merore turbatus hilarescit .

4. Cum tempus uite a diuina nobis prescientia sit procul dubio prefixum, querendum ualde est qua ratione nunc dicit quod iniqui ex presenti seculo ante tempus proprium subtrahuntur? Omnipotens Deus, etsi plerumque mutat sententiam, consilium nunquam. Eo ergo tempore ex hac uita quisque subtrahitur, quo ex diuina potentia ante tempus prescitur. Sed sciendum quod creans et ordinans nos omnipotens Deus, iuxta singulorum merita disponit et terminum, ut uel malus ille breuiter uiuat, ne multis bene agentibus noceat, uel bonus iste diutius in hac uita subsistat, ut multis boni operis adiutor existat,  ut rursum malus longius differatur in uita, ut praua adhuc opera augeat. Ex quorum tentatione purgati iusti uerius uiuant; uel bonus citius subtrahatur, ne si hic diu uixerit, eius innocentiam malitia corrumpat. Quamuis omnipotens Deus illud tempus uniuscuiusque ad mortem presciat, quo eius uita terminatur, nec alio in tempore quisquam mori potest, nisi ipso quo moritur. Nam si Ezechie anni additi ad uitam quindecim memorantur, tempus quidem uite creuit ab illo termino quo mori ipse merebatur. Nam diuina dispositio eius tempus tunc presciit, quo hunc postmodum ex presenti uita subtraxit. Cum ergo ita sit, quid est quod dicitur, quia iniqui sublati sunt ante tempus suum, nisi quod omnis qui presentem uitam diligit longiora sibi eiusdem uite spatia promittunt? Sed cum eos mors superueniens a presenti uita subtraxit, eorum uite spatia, que sibi longiora quasi in cogitatione tendere consueuerant, intercidit.

Capitula alia Sententiarum.---1. Quid est quod  sancta Ecclesia hostibus suis, ut castrorum acies, est timenda? Non enim a magno intellectu uacat ista comparatio, et idcirco 281 est subtiliter intuenda. Scimus, et constat, quia castrorum acies tunc hostibus suis terribilis ostenditur, quando ita fuerit constipata, atque densata, ut in nullo loco interrupta uideatur. Nam si ita disponitur, ut locus uacuus, per quem hostis possit ingredi, dimittatur, profecto iam suis hostibus terribilis non est. Et nos ergo, cum contra malignos spiritus in spiritualis certaminis aciem ponimur, summopere necesse est ut per caritatem semper uniti, atque constricti, et nunquam interrupti per discordiam inueniamur. Quia quelibet bona in nobis opera fuerint, si caritas desit, per malum discordie locus aperitur in acie, unde ad feriendos nos ualeat hostis intrare. Antiquus uero inimicus castitatem in nobis, si sine caritate fuerit, non timet, quia ipse nec carne premitur, ut in eius luxuria dissoluatur. Abstinentiam non timet, quia ipse cibo non utitur, qui necessitate corporis non urgetur.  Distributionem terrenarum rerum non timet, si eidem operi caritas desit, quia diuitiarum subsidiis nec ipse eget .

2. ualde autem in nobis caritatem ueram, id est, amorem humilem, quem nobis uicissim impendimus, timet, et nimis concordie nostre inuidet, quia hanc nos tenemus in terra, quam ipse tenere nolens amisit in celo. Bene ergo nunc dicitur: Terribilis ut castrorum acies ordinata . Quia electorum multitudines eo maligni spiritus pertimescunt, quo eos per caritatis concordiam munitos contra se et conglobatos aspiciunt. Quanta autem sit concordie uirtus ostenditur, cum sine illa relique uirtutes non esse monstrantur. Magna enim est uirtus abstinentie; sed si quis ita ab alimentis abstinet, ut ceteros in cibo diiudicet, et alimenta eadem que Deus creauit ad percipiendum cum gratiarum actione fidelibus etiam damnet, quid huic uirtus abstinentie facta est, nisi laqueus culpe? Unde quoque Psalmista nullam  esse abstinentiam sine concordia designans, ait: Laudate eum in tympano et choro . In tympano enim corium siccum resonat, in choro autem uoces concorditer cantant. Quid ergo per tympanum, nisi abstinentia; et quid per chorum, nisi caritatis concordia designatur? Qui itaque sic abstinentiam tenet, ut concordiam deserat, laudat quidem Deum in tympano, sed non laudat in choro. Sic enim abstinere, uel ieiunare oportet, ut non nos ieiunandi, uel abstinendi necessitati subdamus, ne non iam deuoti, sed inuiti rem uoluntariam faciamus. Si enim quoslibet aduenientes, ieiunio intermisso, reficio, non soluo ieiunium, sed impleo caritatis officium. Ceterum si propter abstinentiam spirituales fructus [Forte fratres], quos noui mea remissione delectari, contristo, abstinentia mea non est uirtus dicenda, sed uitium, quia abstinentie continuatio, nisi fuerit, quando res exigit pretermissa, et me inflat, et fratrem meum, cui caritas iuuet, contristat, uel certe  nichil mihi inesse fraterne caritatis demonstrat.

3. Superbia est initium omnis peccati; concupiscentia uero pena peccati; et ideo non potest aliter uinci concupiscentia uitiosa, nisi prius caueatur per humilitatis uirtutem superbia, que eius est inimica. Superba uoluntas facit Dei precepta contemni, humilitas uero custodiri. Superbia 282 ex angelis demones fecit, humilitas homines sanctis angelis similes reddit. Illa rebelles diabolo subditos facit, hec humiles Christo coniungit. Superbi cupiunt in se quod non faciunt predicari, humiles refugiunt quidquid boni operantur agnosci. Illi uitia propria a se alienando peruersitate sue uoluntatis excusant, et bona sua suis uiribus deputando semetipsos turpiter iactant, isti si qua peccata commiserint, uoluntarie confitendo semetipsos accusant, et omnia bona sua diuino muneri deputando, Deum iugiter laudant. Quapropter si uirtus non habitat in animo uitioso, superbia humilitatis non cedit imperio, quia non poterit mens regnum  habere uirtutum, nisi iugum excusserit prius uitiorum. Tunc enim uitia fideliter ex pectore discedunt, si uirtutibus cedant; alioquin uel subsidunt ad tempus eiecta, uel redeunt, nisi uirtutes in locis uitiorum que fuerunt depulsa successerint .

4. Quapropter pietas in nobis crudelitati resistat, iram patientia fundata cerceat, pudicitia libidinem uincat, animositatem tranquillitas tollat, uerbositatem taciturnitas moderata compescat, desideria carnalia delectatio spiritualis imminuat, abstinentie rigor aculeos carnis obtundat, curiositati studium spirituale succedat, sobrietati cedat ebrietas, mansuetudini succumbat immanitas, dominetur leuitati maturitas. Dei et proximi caritate crescente, consumatur mundi cupiditas; excludat parcitas gule luxuriam, castiget industrie uirtus ignauiam, reprimat humilitas uera profundam iactantiam, pellat simplicitas pura superbiam, non impediat uarietas fucata constantiam, emendatiores augeant disciplinam; frangat  clementiam religiosa seuitia; et funditus eradicet bonitas acquisita malitiam, ut expulsione uitiorum celebretur introductio gloriosa uirtutum.

5. At utcunque iam patuit qualiter intelligatur quod Scriptura dicit: Initium omnis peccati superbia , hic etiam uideamus quod sanctus Apostolus dicit: Radix omnium malorum est cupiditas . Cum sanctus Spiritus, qui locutus est per prophetam, per Apostolum quoque ipse locutus sit, ne sibi possit esse diuersus, sollicite considerare debemus quare ille initium omnis peccati superbiam, hic omnium malorum cupiditatem nominare uoluerit. An forte sermonem propheticum Paulus apostolus, ut solet, exposuit, quandoquidem siue initium omnis peccati, siue radicem malorum omnium dicas, unum idemque significas. Porro cupiditas, atque superbia in tantum unum est malum, ut nec superbia sine cupiditate, nec sine superbia possit cupidus inueniri. Siquidem et diabolus, in quo tenet  superbia principatum, proprie potestatis ac perditionis humane cupidus fuit. Et ipse homo per appetitum arboris interdicte ac diuine similitudinis affectationem morbo se affectum cupiditatis ostendit. De superbia namque nascuntur hereses, schismata, detractiones, inuidia, uerbositas, iactantia, contentiones, animositates, ambitio, elatio, presumptio, uanitas, inquietudo, mendacium, periurium, et cetera huiusmodi.

6. Sed hec quis dubitet ex cupiditate quoque procedere, cum omnes qui fuerint illis omnibus morbis quos nominaui corrupti habeantur et cupidi? Iterum cum gulosos, intemperantes, ebriosos, auidos, rapaces, 283 fornicarios, adulteros, stupratores, incestos, flagitiosos cupiditas reddat, quando possunt sine superbia tales fieri, sine qua omnino non possunt Dei precepta contemni, quibus prohibentur illa omnia mala que superius comprehendi? Ideoque si uolumus consummare nostri certaminis cursum, caueamus  imprimis cupiditatem, atque superbiam, non duo mala, sed unum, a quo trahunt omnes mali actus initium. Nam sine superbia que possunt saltem inchoari peccata, cum dicitur: Initium omnis peccati superbia? Aut sine cupiditate que est omnium malorum radix, que possunt fieri mala, cum sine radice omnia aut nulla reputentur, aut mortua? Deinde, si quodlibet peccatum perpetrare non possum, nisi mee delectationi consentiam, quod cupiditatis est proprium, et Dei precepta contemnam, quod est *, ex superbia, que initium omnis peccati dicitur, procedit omne peccatum.

7. Inuidus, qui alienum bonum suum facit, inuidendo supplicium *, nulla uidetur ad inuidendum concupiscentia prouocari, sed tantum superbie morbo uexari. Sed si animi eius pestem, qua precipitatur incensus, subtiliter alteque rimemini, inuenietis eum et perditionis eius cupidum, cuius cupit interitum, et superbie malo teneri, quo sibi iugiter  ingemiscit meliorem cui inuideat anteferri. Quis facile potest quale sit hoc malum uerbis exprimere, quod inuidus odio hominis persequitur diuinum munus in homine, cum potius amari homo debeat etiam pro sui meriti sanctitate? Tantos inuidos habet iusta pena tortores, quantos inuidiosus habuerit laudatores. Siquidem inuidiosum facit excellentia meriti, inuidum pena peccati. Nec ei ab homine potest adhiberi remedium, cuius est uulnus occultum .

8. Iam nunc uideamus quibus indiciis possit superbia deprehendi, ut sicut in superioribus claruit  nullum peccatum posse sine illa committi, ita hic signa eius eluceant, quibus cauenda possit ostendi. Omitto illos quos etiam ipse habitus et incessus superbos ostendunt. Quorum erecta ceruix, facies torua, truces oculi, et sermo terribilis nudam superbiam damnant. Qui, libidine dominandi possessi, quos possunt uiolenter sibi subiiciunt, humana diuinaque iura confundunt, honoribus  intumescunt. Passim cuncta diripiunt, suis criminibus gaudent, et seipsos superbie corrupti morbo non capiunt. Hos ergo pretereo, in quibus superbia tam aperte regnat, ut nec dignentur se occultare, nec ualeant. Illos perdolendos ostendo, atque eorum exempla cauenda denuntio, quos iam conuersos, et aliquantulum proficientes superbia occulte captiuat, quos in profundum malorum fraudulenta damnatione precipitat, et ne inde unquam possint emergere, iugiter calcat. Ipsa in cordibus talium locum diabolo facit. Ipsa ei aduenienti munitum pectus familiariter pandit. Ipsa intreuntem suscipit. Ipsa captis ius perdite uiuendi constituit. Ipsa omnibus bonis exarmat, quos semel inuaserit. Ipsa quidquid in eis remanserit quod uitiis possit obniti, ne contra se forte conualescat, interimit.

9. Inde enim est ut hi quos superbe mentis tabes purulenta corrumpit, seniorum suorum non obseruant imperia, sed iudicant. De suis 284 negligentiis  obiurgati aut rebellant insolenter, aut murmurant; de loco superiori disceptant, preferri se etiam melioribus impudenter affectant. Simplicitatem spiritualium fratrum imprudenter exaggerant. Suas sententias procaciter iactant. Obsequia delata fastidiunt; negata pertinaciter querunt, natales moribus anteponunt. Iuniores suos elati despiciunt. Conferri sibi aliquos posse non credunt. Aequari se moribus [Forte, minoribus] dedignati, super eos se solo animi tumore constituunt. Non seruant in obsequio reuerentiam, in sermone modestiam, in moribus disciplinam. Habent in intentione pertinaciam, in corde duritiam, in sermocinatione iactantiam; in humilitate fallaces, in locutione mordaces, in odio pertinaces subiectionis impatientes, potentie sectatores, omnibus bonis odibiles. Ad opus bonum pigri, ad communionem feri, ad obsequium duri, ad loquendum quod nesciunt prompti, ad supplantandum parati, ad omnia quibus subsistit fraterna societas inhumani,  temerarii in audiendo, presumptuosi in docendo, clamosi in loquendo, fastidiosi in audiendo, effrenati deformiter in cachinno, onerosi amicis, infesti quietis, ingrati beneficiis, inflati obsequiis, et imperiosi subiectis.

10. Hec sunt superbie grassantis indicia, quibus Deus offenditur, et recedit, ac superba corda destituit. His malis diabolus pastus exsultat, et inuitatur ut ueniat. Superbas mentes intrat ut teneat, erigit ut elidat, fouet ut perdat. Qui inexplicabiliter de ipsa perditorum captiuitate tripudiat, ut captiuos suos, quos superbie iuribus sibi subiecit, iure possideat, et omnia illa mala que superius comprehendi per illos exerceat. Merito igitur per iustum Dei iudicium deseruntur huiusmodi, occulto predamnati supplicio, quoniam non uiolenter addicti, sed sponte cedunt superbie decipientis imperio, cui utique possint, si uoluerint, repugnare libere uoluntatis arbitrio, liberato per donum sancti Spiritus et munito. uerumtamen etiam tales si ad recipiendam  salutem diuinitus animati spem resipiscendi concipiant, nec se in peccatis suis desperando contemnant, poterunt fructuose satisfactionis medicamento sanari, et superbiam, que eos a Deo suo tumefactos excusserat, fundate humilitatis assumptione dominantes, uinculis damnationis absolui. Quod qualiter fieri possit, supra iam diximus, cum de ipsa superbia, unde processerit, quo peruenerit, quid egerit, tractaremus. Nam a diabolo processit, ad hominem primum peruenit, et in ipso totum genus humanum uelut in radice fructum nature sponte peccantis uitiatione corrupit.

11. Ordo ipse uidetur exigere ut de inuidia quoque pauca dicamus, que in tantum de superbie fonte manauit, ut diabolus, qui per superbiam periit, hominem primum statim succensus inuidie felle perdiderit. Proinde, quia idem diabolus superbiendo inuidus superbus apparuit, non superbia fructus inuidie fuit, sed inuidia ex superbie radice processit,  unde quoniam quantum inuidos affligat inuidia superior sermo iam prodidit, non hic de illius supplicio dicendum uidetur, quo suos animos inuidi laniando conficiunt; sed hoc tantum, donante Domino, debemus ostendere, qualiter inuidi secure uiuentium merita sua faciant inuidendo 285 peccata, et quantum in eis bonum corrumpat inuidia. Quidquid boni fieri uel dici a sanctis audierint, aut omnino non credunt, aut res bene gestas in malum interpretando conuertunt. Omne malum quod de illis mendax fama iactauerit, statim, quasi si ipsi uiderint, credunt. Feraliter eis qui illud uerum non esse probare uoluerint contradicunt. Omnia suis emulis fingunt, eorum profectu deficiunt. Odia intra se abscondunt, in suos cruciatus enutriunt, proficientibus inuident, peccantibus fauent, bonorum malis gaudent. De profectibus lugent, in inimicitiis gratuitis ardent, deprehendi peccatores per sui malitiam timent, semper amari, nunquam certi, amici diaboli.  inimici etiam sui. Omnibus odiosi, ad gaudenda anxii, ad plangenda leti, ubique peruersi. Inter amicos discordiam seminant. Discordantes attentius, si possunt, in discordia confirmant.

12. Opinionem bonorum mendaciis decolorant. In spiritualibus carnalia laudant, ut spiritualia bona eis deesse persuadeant. Amicitias simulant, ut eos qui se in caritate sibi commiserint qua possunt arte decipiant, odiorum sibi occasiones prauis suspicionibus coaceruant; demones, quorum sectantur facta, letificant, sanctos uiros, quibus sunt noti, contristant. uelut amici in obsequio, hostes in animo; continentes in uerbo, turpes in facto; prodigi secretorum malorum, tenaces suspicionum, inanes bonorum, pleni sordium, prediti fraudibus, aduersarii corde uirtutibus, praui moribus, et insidiosi cunctis secum in simplicitate uiuentibus. Hec, et talia sunt, que omnes inuidos bonis uoto siue animo inimicos ostendunt. In hec mala deueniunt qui  insectando sectandos, et diligendo abominandos feraliter a communione bonorum omnium se ipsos excludunt, ut illud bonum iure non sit in eis, quod persequuntur in bonis. Considerate, obsecro, qualiter inuidos punitura sunt mala sua, quos etiam bona puniunt aliena.

13. Ubi isti poterunt fieri boni, qui sunt in bono mali, aut quando bene malis usuri sunt, qui male bonis uti non desinunt? Bene malis usi sunt martyres sancti, in testimonio Saluatoris nostri ueraces, et in castris spiritualibus strenui bellatores, qui, tribulationibus, et damnis, ac uariis cruciatibus afflicti pariter et probati, terrenis celestia mutauerunt, et de bono usu malorum profecti, ad gaudia bonorum perennium peruenerunt. Item bonis utitur inuidus male, qui, ab omnibus bonis que miser exsecratur abscissus, animi sui supplicio relinquitur affligendus. Et quis eis poterit subuenire, qui se sibi exhibent inuidendo carnifices? Aut unde sibi inuidus parabit salutem, qui de salutis materia contrahit,  bonis male utendo, perniciem? uerumtamen si inuidi quoque, sicut alii peccatores, diuinitus inspirati in spem recuperande salutis assurgant, ac sibi qualiter sunt Deo placituri displiceant, si non imitentur Cain, qui, priusquam, dominantis inuidie furore cecatus, germano suo uitam per scelus extorsit, et animam suam fraterni corporis morte perculsam supplicio eterne mortis addixit, consequende uenie desperatione depressus, ait ad Dominum: Maior est inquitas mea, quam ut ueniam merear ; hoc 286 est dicere Deo: Indulgere mihi non peto, cum peccatorum meorum magnitudine indulgentie uestre uincitur magnitudo.

14. Denique nusquam legitur, aut penituisse de suo scelere, aut ueniam meruisse. Si ergo, ab huius abhorrentes exemplo, se sibi auferant, et Deo restituant, nec se in profundum malorum, salutem desperando, proiiciant, quis dubitet, imo quis firmiter non credat eis prioris malitie ueniam posse  conferri, si modo, inuidie uulnere sanato, correcti, amaritudinem pectoris sui dulcedine fraterne dilectionis expellant, eos simpliciter amando quos oderant, ut ad bonum fraterne communionis lac [Forte ac] pacis bonorum omnium, quorum grauantur meritis, adiuuentur exemplis? His ita super inuidia disputatis, quam graui malo etiam uanitas uanos inuoluat, consequenter expediam.

15. Que ut facilius uitari possit, quid in se corruptionis habeat breuiter declaremus. Est enim uanitas inflata quedam circa delectationes uarias animi languentis affectio, potiendi honoris auida, simul et nescia. Morbo excellentie inanis inflata, caua et morbida, turbulenta, animorum leuium domina. Male fundatis omnibus blanda, suimet capiendis repugnantibus seductoria, captis inuicta. Simulatio quedam uirtutum, anima uitiorum, fomes carnalium delectationum, labes morum, appetitio dignitatum, dulcis  miseris, amara perfectis, periculosa dubiis, imperiosa subiectis. Faciles captiuat, captiuatos oblectat, ambitiosos uexat, angustos inflat, inflatos humiliat. Cui seruiunt tumidi, sub qua iacent elati, quam inueniunt perditi, ad quam currunt lapsuri, in qua sibi uidentur stare lapsi. Hec est uanitas, que non aliquas uirtutes, ut putatur, exanhelat, sed licentiam uitiorum, cum fuerint de uitiosis recepta, corroborat. Ceterum mentes uirtutum plenas omnino non penetrat; uacuos ergo ac nullis fultos uirtutibus tentat, et ipsos fastu ruinose ambitionis inflatos in occulta dedecora quedam publice fruende [Forte, fame] delectatione precipitat, sicut uacuam nauem tempestas in diuersa tumidis fluctibus iactat, et in area, frumentis sua grauitate manentibus, leues ex ea uentus paleas raptat. Quod si ita est, non uitiosos facit uanitas, sed ostendit, que illos sui afflatus uento circumfert, ac lubricis circumactos affectibus rotat, qui se ad omnes eius impulsus studio  proprie uoluntatis accommodant, qui se de operibus quorum sibi conscii non sunt turpiter iactant, qui se ab omnibus predicari, pro nefas! affectant, qui sanctos uiros sui comparatione contemnunt, qui, uitio aure popularis elati, nichil sibi deesse perfectionis existimant. Salutationibus occurrentium gaudent, suis adulatoribus fauent, uoluntatibus parent, omnibus turpibus placent. Gestiunt docere quod nesciunt, credi de se sublimia uolunt, delectabilia grauibus anteponunt, exsecrantur uerbo quod animo concupiscunt. Appellationes uirtutum uitiis suis imponunt, se ipsos fallunt, fauentes sibi decipiunt, in promissione honesta ueloces, in exhibitione mendaces, a bono mutabiles, mali tenaces, in uerbo graues, in animo turpes, ubique fallaces, leti ad prospera, fragiles ad aduersa, inflati ad obsequia, anxii ad opprobria, immoderati ad gaudia, faciles ad humana, difficiles semper ad honesta.

 287 16. His et his similibus delinitos uanitas premit, nec eos aut morbum suum sentire, aut ad medicum uenire permittit. Et quid est ad medicum uenire, nisi infirmum suas infirmitates agnoscere, nec placere sibi, sed de factis, que illi uidebantur esse gloriosa, confundi? Quod certe illi non faciunt, qui, desiderio comparande opinionis incensi, eis tantum operibus, quibus emitur fauor humanus, seruiunt, et morum bona contemnunt. Tantumque eos ardor humane laudis inflammat, ut laboriosa opera, que populus admiratur, et quibus fama diffunditur, sine labore suscipiant, et libenter exerceant. Inde est quod ieiunare, abstinere, uigilare, ecclesiam frequentare, uel psallere, cum hec omnia sine labore non fiant, etiam cum delectatione illi faciant, qui se ex his placere omnibus concupiscunt. Non quod ista, et omnia Dei non faciunt, sed quod illi prebentur [Forte, probentur] ea magis Deo quam hominibus exhibere, qui feruentius student etiam moribus sanctis excellere. Ceterum si  quisquam foris, ubi potest magnus credi, resplendeat, et intus, ubi solus Deus uidet, squaleat, quis non intelligit quod illi omnes abstinentie, ac uigiliarum, ieiuniorumque continui labores, quos nobis tolerabiles uanitas facit, non sint ornamenta morum, sed uelamina uitiorum? Quapropter uigilie, ieiunia, abstinentia, eleemosyne, et cetera huiusmodi augere debent bonum nostrum, non ualere peccatum, nec pro tristitia sed cum iustitia Deo sunt exhibenda. Multo quidem attentius debent precepta perficere, qui ea parati sunt perfectionis amore transcendere. Alioquin si inuidi, si elati, si superbi, si cupidi, et similia mala pectoris sui non reprimant, et tamen corpus suum ieiuniis ac labore abstinentie quamuis continuate, conficiant, nec illa eos opera impensa uanitati iustificant, et hec uitia que negligunt emendare contemnunt.





APPENDIX X. EXHORTATIO HUMILITATIS. EX EDITIONE FLOREZII. 

 1. Quisquis nutu Dei cuiuslibet officii dignitate preluces, hic prouide gubernationis utilitate ceteris precedis hominibus, hanc exhortatiunculam meam diligenter [Al., dignanter], queso, recipias, nec pomposas in ea spumas rhetorum queras, quia humilitatis uirtus non uerborum elatione, sed mentis puritate requiritur. Et si forte durius aliquod uideor loqui, ueritatis hec culpa, non mea est. Nam ideo quedam dura sunt, quedam mollia, sed et quamuis alterutrum sibi omnes homines debeant ueritatem, libere tamen loquar, nemini uerius debere aliquid dici quam ei qui presidet multis. Cui etsi asperum aliquid ex ueritate aliquando, ut assolet, offeratur, uelut antidotum quoddam, quamuis forte sit, tamen quia salutiferum est, etiam si amaricet, bibendum est .

2. Hoc ergo hortor in primis, ut semper delectabilia illa nimis hominum blandimenta pertimeas. Non enim in hac re tanta uigilantie industria adhibenda est, quantum in illis sermonibus repellendis,  qui si 288 rigiditatem animi quadam simulationum delectatione subneruant, qui promerende gratie aditus, non laborum merito, sed assentationum rimatur acumine. Utilia ergo potius, quam obsequentia uerba recipies, recta magis quam affabilia et iucunda captabis. Adulanti siquidem adgaudere regium uitium est, adulari uero seruite est. Sed quamuis adulanti adgaudere regium sit, tamen uitium [Al., uitiorum] usu uernaculum hoc et quasi proprium munus est, egregie uerba potentum subsequi, et ex illorum uoluntatibus formare sermotiem. Nam si quid forte laudauerint, et id non libenter audiri prospexerint, continuo accusant, si quid paulo ante laudauerunt [Al., laudauerant]. Si quid uero uituperauerint, id iterum, si ita patrono uisum fuerit, laudant. Atque ita inter hos tales adulati animus fertur, tanquam nauis inter uarios aurarum flatus, quia non habet quo exeat, et fluctuatur. Inter hos ergo, quorum uberrimus questus hic maxime  est desideriis uiuere alienis, animum tuam summa discretionis mensura constringe, ut cum multis adulantes hinc atque inde nichil aliud nisi tantum quod delectet insinuant, offerentes quedam glorie uerba, in quibus hoc tibi dicitur quod et Deo, agnoscas nichil aliud ex his proprium tuum esse, nisi hoc tantum quod tecum, et cum de hac uita excesseris, permansurum est. In omnibus ergo in quibus adulationum nimietas etiam terminos hominis [Forte, homini] competentes excessit, illud Dauidicum recordaueris documentum, in quo ille uenena adulationum deuitans, ait: Corripiet me iustus in misericordia, et arguet me, oleum autem peccatoris non impinguat caput meum. Oleum namque peccatoris adulatio est, que leui quadam et suaui unctione caput interioris hominis, quod est cor, quasi ungendo dinitidat. Melius ergo sibi esse dixit propheta Dauid, ab homine iusto argui, uel moneri, quam a quouis adulatore laudari. Recte  autem adulatorem peccatoris nomine denotauit, cuius id maximum ante oculos Dei et detestabile est peccatum, aliud corde tenere, aliud ore proferre. De talibus enim et in alio psalmo dicit: Molliti sunt sermones eius super oleum, et ipsi sunt iacula. De iusto autem dicit: Loquitur ueritatem in corde suo, et non egit dolum in lingua sua. Ut autem in his rebus queuis hominum subtilitas, nullo unquam laudationis titulamento, credulitatem mentis tue attrahat in consensu, ad ipsius Domini nostri Iesu Christi euangelica illa gesta conuertere, et inuenies illum dominantium Dominum magnum nobis dedisse inter humanas laudes humilitatis exemplum. Hanc  ergo excole, hanc magistram habeto, hanc tibi inter laudationum illecebras arbitram pone. Quanta portio ex his que homines adlaudando tribuunt, uel quanto tempore tua sit, hec non permittas placidis auribus audire, quia ficta.

3. Postremo hec sancta humilitas, subductis a te omnium simulationum illecebris, tunc tibi celum aperiet, cum tibi in aure dixerit: Quia terra es. Tunc te in illa uera societate hereditatis Dei introducet, cum te in omnibus admonuerit: Quia homo es, et peccator. Et cum uniuersas rationes ex his que ad te pertinent in huius humilitatis supputatione prospexeris, miram rem dicam, inuenies homines ad honoris tui cumulum 289 augmentando minuere, hanc uero solam minuendo plus addere. Quantum ergo magnus es  tantum te humilia. Quia et cum multos gubernaueris, non est tamen perfectio, si hoc, quod maius est, tu solus restiteris, quem gubernare non possis. Tunc enim uere aliis  preibis, cum prius preiueris tibi. Nec enim malis nunc ego, sed quam maxime bonis hec loquor. Nam si ad magisterium Dei respicias, non solum peccatori, sed sanctis data precepta sunt. Dicitur et illis uerbum ueritatis, non tamen ut fiant boni, quod sunt, sed ne fiant mali, quod non sunt. Credo autem quia bonis plus hoc quod purum, quod sincerum est, placeat. Nam Deus noster non tantum dulcibus adorantium se precibus quantum innocentia et simplicitate placatur, plus illis aurem inclinans qui sinceram puramque ei mentem offerunt, quam qui suauia orationum intulerint blandimenta. Non enim ad alium mihi de uana gloria aut superbia uisum est loqui, nisi ad te quicunque prior es aliis; qui etsi non recipias, tamen omnes hec ingerunt, omnes blandiuntur, omnes extollunt, nemo ex illis id offerens quod ita dulce sit, ut tamen a periculo longe sit. Nec enim miror omnibus esse in promptu quia laudare potentem, sicut nec labor, ita nec timor est.

4. Tibi igitur me oportuit hec humilitatis instrumenta  porrigere, tibi gubernaculi, quamuis et ipse habeas, etiam hoc superfluum addere moderamen. Quia ibi semper elationis fortior uentus est, ubi honoris fortior altitudo. Cupio ergo te ante oculos Dei, quibus nuda est abyssus humane conscientie, humili corde semper incedere, quia scriptum est: Super quem  requiescet Spiritus meus, nisi super humilem, et trementem uerba mea? Cupio te omnia mandata Christi seruare, et cum illa operibus bonis adimpleas, illud quod ipsis apostolis dictum est recordari. Ait enim illis: Et cum hec omnia feceritis que mando uobis, dicite quia serui inutiles fuimus, que debuimus facere fecimus; id est, non ex dono tanquam liberi, sed ex debito tanquam serui. Nullus enim quamuis perfectus in omnibus uir, ita aliquando hec preoccupauit, que Deo sunt placita, ut prius aliquid illi fenerans, non debitor fuerit, sed exactor. Quis enim aliquid habet, quod ab illo non datum est? Aut quis, sicut Apostolus ait, prior dedit illi, et retribuetur ei?  Quoniam omnia ex ipso, et per ipsum, et in ipso, ipse gloria in secula. Amen.

5. Ecce hec est uera illa et Christiana humilitas. In hac eos quibus presides optime gubernabis. In hac uictoriam ex omni uitio poteris promereri, Deo hoc, quod uiceris, tribuendo, non tibi. Nam quod aliquoties patientia uicta uitia iterum uires accipiunt, nichil aliud est, mihi crede, nisi quia non dicimus Deo, quod belligerator ille Dauid, bella Domini bellans: In te  inimicos nostros uentilauimus, et in nomine tuo spernimus insurgentes in nos. Et iterum: Quia non uirtute sua potens est uir, Dominus infirmum facit aduersarium eius. Sed forte respondetur mihi: Ergo et  Deo non agimus gratias, non referimus laudes? Credo quia agimus gratias potest fieri; sed uerbo tenus, sed in sinu; 290 Deo priuatim gratias agimus, nobis publice; Deo in labiis laudem tribuimus, nobis et in labiis, et in corde. Ecce hoc est quod incuruatum sepius erigit inimicum. Peccatum namque elationis nostre robur illius. Sola ergo humilitas cordis est que se infirmam dicendo omnia potest, que totum quod boni est obtinet; Deo hoc semper applicando, non sibi; in qua si quis ascenderit, non habet unde cadat. Omnes alie uirtutes ad perfectionem suam per excelsa quedam nos et ardua poterunt prouocare, hec sola in plano est; et quamuis humilior aliis uideatur, celo tamen est altior, quia in regno eius hominem non ascendendo, sed descendendo, perducit. Per hanc obtinuerunt sancti future beatitudinis premia, custodientes Dominicum illud eloquium: Beati pauperes spiritu, quoniam ipsorum est regnum celorum. Ille est, scilicet, humilis, qui spiritu diues est, Flatu  quodam elationis abundans elatus ut uter est.

6. Sed iam quomodo ipsa uirtus obtineatur, caritas tua paulisper intendat. In primis si quid uolueris boni operis inchoare, non hoc proposito acquirende laudis, sed studio inchoationis faciende bonitatis incipies.  De hinc, cum perfectum fuerit bonum illud, quodcunque est, opus, omni custodia seruabis cor tuum, ne forte humanis fauoribus acquiescens, inde te estimans, tibi ipse complaceas, aut aliquam ex quouis actu gloriam queras, quia natura glorie ita est, ut umbra corporis: si illam sequeris, fugit; si fugeris, sequitur. Sed semper te minimum omnium estima, et reminiscere. Quidquid tibi in omni uita tua boni successerit, totum hoc Deo, qui dedit, non tibi, qui accepisti, conscribas, conuincens te illo testimonio Pauli: Quid autem habes quod non accepisti? Si autem accepisti, quid gloriaris, quasi non acceperis? Similiter et illud Apostolicum: Quia omne datum bonum, ei omne donum perfectum desursum est, descendens a Patre luminum. Cum ex his pretiosissimis sancte humilitatis lapidibus in corde tuo Spiritui sancto templum ornaueris, tunc orans in eo, assumens canticum Dauid prophete, non uerbo tantum, sed et opere decantabis. Domine, non est exaltatum cor meum,  neque elati sunt oculi mei. Nec ambulaui in magnis, nec in mirabilibus super me. Quod canticum tunc in ueritate offerre poteris Deo, cum te humiliando illum solum laudas cui ueraciter cum omnibus fidelibus et tu quotidie dicis: Te decet laus, illum solum glorificans.





APPENDIX XI. TESTIMONIA DIuINAE SCRIPTURAE, ET PATRUM. *



CAPUT PRIMUM.---De uno Deo.


1. In Propheta. Audi Isrel, Dominus Deus tuus unus est, et diliges Dominum Deum tuum ex toto corde tuo, et ex tota anima tua, et ex tota uirtute tua. In Euangelio. Nemo bonus, nisi solus Deus. Paulus ad Timotheum. Unus enim Deus, et immediator  Dei, et hominum. Homo Christus iehsu, qui dedit semetipsum  redemptionem pro nobis.



291 CAP. II.---De distinctione personarum Patris, Filii, et Spiritus sancti.

1. In Epistola Ioannis. Quoniam tres sunt qui testimonium dant in terra, Spiritus, aqua, et Sanguis; et tres unum sunt in Christo Iesu; et tres sunt, qui testimonium dicunt in celo, Pater, uerbum, et Spiritus, et tres unum sunt. In Epistola II. Quoniam multi fallaces prodierunt in hunc mundum, qui non confitentur, Dominum nostrum Iesum in carne uenisse, hi sunt fallaces, et antichristi sunt.



CAP. III.---De conuersione et contemptu seculi.

1. In Salomone. Non tardes conuerti ad Dominum, et ne differas de die in diem. Subito enim uenit ira illius, et in tempore uindicte disperdet te. In Euangelio. Ideo dico uobis: Omne peccatum et blasphemia remittitur hominibus. Quicunque in Spiritu blasphemauerit, non remittetur illi, neque in hoc  seculo, neque in futuro. In Prouerbiis. Multo melior est panis cum suauitate in pace, quam domus plena multorum bonorum, et iniquis emulationibus, cum rixa. In illis. Qui celat iniuriam querit amicitiam. Qui odit celare disiungit amicos et domesticos. In illis. Quasi a facie colubri fuge peccata. Si accesseris ad illa, suscipient te, sicut dentes leonis in deuorando. In Ieremia. Corrigite uias uestras, et cogitationes uestras. Nolite confidere uos in falsis sermonibus, quia in toto proderunt uobis. In Euangelio. Intrate per angustam portam, quia lata, et spatiosa uia est, que ducit ad perditionem, et multi sunt per eam. Quam angusta et arcta uia est que ducit ad uitam, et pauci sunt qui inueniunt eam. In illis. Sicut enim in diebus Ne, ita erit et aduentus Filii hominis, sicut erant in diebus illis ante diluuium, manducantes, et bibentes, et nubentes, et nuptui dantes, et non senserunt donec uenit diluuium, et tulit omnes, sic erit aduentus Filii hominis.



CAP. Iu.---De timore Domini.


1. In Prouerbiis. Timor Domini adiiciet dies; anni autem impiorum peribunt. In illis. Munitio iusti timor Domini, contritio autem operantibus mala. In illis. Beatus qui metuit omnia per timorem, nam qui duro est corde incidit in mala. In Ecclesiaste. Timor Domini expellit peccatum, nam qui sine timore est non poterit iustificari. In illis. Timor Domini,  non despicere iustum hominem pauperem, et non iustificare uirum peccatorem diuitem. In Prouerbiis. Si non timorem Dei tenueris instanter, cito subuertetur domus tua. In illis. Timor Domini odit malitiam, et superbiam, et uias malorum. Quod Deus nouerit occulta cordis. In omni loco oculi Domini speculantur bonos et malos. In illis. Mors et infernus manifesta sunt apud Dominum; quomodo non etiam corda hominum? In Actis Apostolorum. Tu, Domine, qui nosti corda omnium, ostende nobis quem elegeris unum ex his duobus.



CAP. u.---Iuste iudicandum.

1. In Exodo. Non peruerteris iudicium pauperis in iudicio, et iustum non occides. Item illic. Non accipietis personam, nec accipietis munera; munera enim excecant oculos sapientium, et subtrahunt sermonem iustum. In Prouerbiis. Perdet semetipsum qui munera accipit; nam qui odit munera acceptionis,  uiuet. Item illic. Qui dicit iustum impium esse, maledictus erit populis, et odibilis gentibus, nam qui arguunt meliora sperabunt. Item illic. Aperi os tuum uerbo Domini, et iudica 292 omnibus integre. Aperi os tuum, et iudica iuste; discerne autem inter pauperem et infirmum. In Leuitico. Maledictus qui declinauerit iudicium aduene, et orphano, et uidue, et dicit omnis populus: Fiat, fiat. In Ecclesiastico. Xenia et dona excecant oculos iudicum; et quasi mutus in oculis multorum auertit correctionem. In Iob. Testimonium enim impii mors; et ignis comburet domos eorum qui munera accipiunt.



CAP. uI.---Benefaciendum pauperi.

1. In Prouerbiis. Qui contumeliam facit pauperibus peccat; qui autem miseretur pauperis beatus est. Qui calumniam facit pauperi irritat eum qui fecit illum. Nam qui honorat eum miseretur pauperi. Qui dat pauperibus non egebit, qui autem auertit oculum suum in magna erit inopia. In Leuitico. Non  consummabis messem agri tui permetere, et que cadent ex messe tua non colliges, neque in uineam tuam ex racemis grana decidentia colliges, sed pauperibus et peregrinis relinques ea. Quia ego Dominus Deus uester. In Prouerbiis. Qui obturat aures suas, ut non audiat infirmum, et ipse inuocabit Dominum, et non erit qui exaudiat eum. In Iob. Non auertat uoluptas anime tue precibus infirmorum, cum in necessitate fuerint.



CAP. uII.---Non ambulandum in dolo.

1. In Ecclesiaste. ue duplici corde, et labiis scelestis, et peccatori ingredienti duas uias. Item illic. Cor ingrediens duas uias non habebit successum, et prauicordius  in illis scandalizabitur. Qui in alto mittit lapidem, in ipso cadit; et plaga dolosi diuidit uulnera; et qui fodit foueam, in illam cadit; et qui statuit laqueum proximo suo, periet in illo, facienti nequissimum super ipsum deuoluitur, et  non agnoscet unde ueniet illi. In Iob. Simulatores et callidi prouocant iram Dei. In Ieremia. Ferrum uulnerans lingua eorum, dolosa uerba oris eorum, proximo suo loquens pacifica, et in semetipso habens inimicitiam; in huius ergo non uisitabo, dicit Dominus; aut in populo tali non uindicabit anima mea? In Euangelio. Cauete a pseudoprophetis, qui ueniunt ad uos in uestitu ouium, intus autem sunt lupi rapaces; ex fructibus eorum cognoscetis eos. In Prouerbiis. Si ceciderit inimicus tuus, noli gratulari, et in supplantatione eius noli extolli, ne forte uideat Dominus, et non placeat ei, ut auertat iram suam ab eo. Paulus Apostolus. Si esurierit inimicus tuus, ciba illum; si sitit, da illi potum, hoc enim faciendo, carbones ignis aceruas super caput eius; Deus autem retribuet tibi. In Euangelio. Accessit ad Iesum Petrus, et ait illi: Domine, si peccauerit in me frater meus, quoties remittam illi? Septies? Respondit Dominus: Non dico tibi usque septies, sed usque septuagies septies. In Exodo. Obedite parentibus per  omnia; hoc enim placet Deo.



CAP. uIII.---De filio superbo.

1. In Prouerbiis. Filio doloso nichil erit boni, qui non honorificat patrem suum, et repellit matrem suam, filius confundetur, et opprobrium erit. Item illic. Filius qui amittit disciplinam patris meditabitur eloquia malitie. Item illic. Maledicenti patri et matri exstinguetur lumen; pupille autem oculorum eius uidebunt tenebras. Item illic. Qui irascens patrem suum aut matrem suam existimat se non peccare, hic similis est uiro impio. Item illic. Benedictio patris firmat domos filiorum, maledictio autem matris eradicat fundamenta.



CAP. IX.---De thesauro.

293 1. In Prouerbiis. Melius est modica pars cum timore Domini quam thesauri magni sine timore, melius est modica acquisitio cum iustitia  quam multi fructus cum iniquitate. Item ibi. Melius est nomen bonum quam diuitie multe, super aurum et argentum gratia bona est. In Ecclesiaste. Nihil est iniquius quam amare pecunias; talis enim etiam animam suam uenundat, quoniam in uita sua proiecit intima sua. uiro cupido tenaci non est bonum substantia, et homini libido; ut quid aurum? Sicut exit de utero matris sue, nudus reuertitur, sicut uenit, et nichil accipiet ex labore suo, ut uadat in manu sua. Dixi, melior est super hunc abortum requies huic magis quam illis. In Sophonia. Disperierunt omnes qui exaltantur in argento et auro; effundam sanguinem eorum sicut limum, et carnes eorum sicut stercora boum; et argentum et aurum non poterit liberare eos in die ire Domini. In Habacuc. O qui acquirit auaritiam malam domui sue; cogitasti confusionem domui tue, peccauit anima tua. In Ecclesiaste. uia peccantium plena ab offensis; in fine illorum inferi, et tenebre, et pene.



CAP. X.---De eleemosynis.


1. In Prouerbiis. Ne dicas pauperi: uade, et ueni, cras dabo, cum possis statim benefacere, non enim scis quid contingat sequenti die. Item illic. Qui miseretur pauperi beatus est; eleemosyna et fides mundat peccata; qui autem miseretur, misericordiam consequitur. Qui honorat Deum miseretur pauperi. In Euangelio. Omnipotenti retribue, et ab eo qui multum uult accipere noli te auertere. Item ibi. Te autem faciente eleemosynam, nesciat sinistra tua quid faciat dextera tua, ut sit eleemosyna tua in abscondito; et Pater tuus, qui uidet in abscondito, reddet tibi. Item illic. uerumtamen date eleemosynam, et ecce omnia munda sunt uobis. Item ibi. Intendens autem iehsu, uidens eos qui mittebant munera sua in gazophylacio diuites, uidit autem et quamdam uiduam pauperem mittentem eramina duo, dixit: uere dico uobis quia uidua hec pauper plus omnibus misit, omnes enim hi ex  abundantia miserunt in dona Dei; hec autem ex eo quod deest illi, omnem uictum quem habuit, misit. In Prouerbiis. Sicut probatur argentum in camino, et aurum, ita electa corda apud Dominum. Item ibi. uas figuli probat fornax, et homines iustos tentatio et tribulationes.



CAP. XI.---De correptione et de superbia.

1. In Prouerbiis. Argue sapientem, et amabit te; insipientem et adiiciet odisse te. Item. Da sapienti occasionem, et sapientior erit; notum fac iusto, et adiiciet te. Qui diligit disciplinam diligit sensum, nam qui odit arguentem se stultus est. Item. Non diligit indisciplinatus arguentem se, cum sapientibus autem non colloquitur. Item. Qui excepit disciplinam in bonis erit, nam qui custodit increpationes sapiens fiet. Item illic. Pestifero castigato, insipiens astutior fiet; si autem arguas uirum prudentem, intellexit sensum; si flagellaueris stultum in medio concilio, contumeliam faciendo, non aufers stultitiam  eius. In Ecclesiaste. Qui odit correptionem uestigium est peccatoris; et qui timent Dominum, conuertent ad cor suum. In Prouerbiis. Sicut canis conuertitur ad uomitum suum, et odibilis efficitur, sic stultus in malitia sua conuersus in peccatis suis. 294 In Ecclesiaste. Initium superbie homines apostare adeo  quoniam initium peccati omnis superbia. Item illic. In duobus timuit cor meum, et in tertio iracundia mihi aduenit; uir bellator deficiens pre inopia, et uir sensatus contemptus, et qui transgreditur iustitiam in peccato, Deus parat eum ad rompheam. In Psalmis. Non habitabit in medio domus mee qui facit superbiam. In Apostolo. Humilibus Deus dat gratiam, superbis autem resistit. In Prouerbiis. Qui custodit os suum, et linguam, conseruat de angustiis animam suam, nam qui proteruus est labiis terrebit semetipsum. Item illic. Domos superborum destruet Dominus; immundus apud Dominum omnis qui exaltat cor suum. Item illic.  Filius superbus malos oculos habet, palpebris suis extollitur temerarius, et superbus pestilentia uocatur. Item illic. Noli superbire ante conspectum regis, neque in locis potentium subsistens. Melius est tibi dicias  antequam humiliare in conspectu potentis. In Ecclesiaste. Odibilis coram Deo, et hominibus superbia. Item ibi. Et quid superbis, terra et cinis? Item illic. Qui tetigerit picem inquinabitur ab ea, qui communicat superbo induit superbiam. Item illic. Qui superbi sunt contumelia conterentur, et humiliabuntur, et cadent excelsi gladio. Item illic. Cessauit superbia, et diuitie superborum, quia quod altum est in hominibus, abominatio est apud Deum.



CAP. XII.---De mansuetudine, de patientia et de humilitate.

1. In Prouerbiis. Mansuetus uir cordis medicus est  in ea ossibus cor intelligens. Item illic. Melior est mansuetus cum humilitate quam qui diuidit predam  cum contumeliosis. In Ecclesiaste. Esto mansuetus ad audiendum uerbum, ut intelligas, et cum sapientia loquere responsum uerum. Item illic. Fili, in mansuetudine opera tua perfice, et ab homine diligeris. Item. In corde uiri boni inuenietur patientia; nam in corde insipientium non agnoscitur. In Prouerbiis. Melior uir patiens quam fortis, nam qui retinet iram melior est quam qui ciuitatem capit. Item illic. Qui parcit uerbum proferre durum prudens est; patiens autem uir copiosus in sapientia; pusillanimis autem uehementer insipiens. Item. Omnis opera humilis manifesta apud Deum, nam impii in die malorum peribunt. Item illic. Responsum humile auertit iram. Et iterum in Isaia. Ad quem respiciam, dicit Dominus, nisi super humilem, et quietum, et trementem uerba mea? In Euangelio. Omnis qui se exaltat humiliabitur, et qui se humiliat exaltabitur. In Epistola Iacobi. Humiliate uos ante conspectum Domini, et exaltabit uos.



CAP. XIII.---De sapientia.


1. In Prouerbiis. Gloriam, sapientes possidebunt, et insipientes diuidunt contumeliam. Item illic. Ornamentum adolescentibus sapientia, gloria autem seniorum cani. Item illic. Cor sapientium possidebit sensum. Item ibi. Melior sapiens quam fortis, et uir prudentiam habens quam ager magnus. Item ibi. Felix sapiens qui in sapientia sua ueritatem et iustitiam meditabitur; in sensu suo cogitauit circuminspectionem Dei. Item illic. Homo sapiens tacebit usque in tempus; lasciuus autem et imprudens non seruabunt tempus. Item illic. Sapiens in uerbis se ipsum affabilem facit. Item illic. Homo pius in sapientia manet, sicut sol; nam 295 stultus sicut luna immutabitur. Item illic. Cor sapientium in domo luctus, et cor insipientium in domo luxurie. Item illic. uir peritus multos erudiuit, et anime sue suauis est. In Iob. Quoniam sapientia est timere Dominum, abstinere autem se a mala scientia.



CAP. XIu.---De conuersatione iuuenum.


1. In Ecclesiaste. Fili, a iuuentute tua excipe doctrinam, et usque ad annos inuenies sapientiam. Item illic. Fili, in iuuentute tua tenta animam tuam, et si fuerit nequam, non des ei potestatem. Non enim omni anime omne genus placet. Item illic. Adolescens, loquere in tua causa, ut interrogatus habeat caput  responsum tuum. In multis esto inscius simul, et querens, in medio magnatorum ne presumas uerbum, et ubi sunt senes, ne multum loquaris; ante grandinem precedit coruscatio, et ante hominem uerecundum precedit gratia.



CAP. Xu.---Non iurandum, et non dicendum falsum, et non mentiendum.

1. [* 9Kb] In Leuitico. Iurationi non suescas os tuum; multi enim casus in illa, et nominibus non admiscearis, quoniam eris immunis ab eis; sicuti enim seruus assidue a liuore minuitur, sic omnis iurans et nominans in toto peccato non purgabitur. Item. uir multum  iurans implebitur iniquitate, et non discedit a domo illius plaga, et si uane iurauerit, non iustificabitur. In Euangelio. Audistis quia dictum est antiquis, non periurabis, reddes autem Domino iuramenta tua? Ego autem dico uobis non iurare omnino, neque per celum, quia thronus Dei est, neque per terram, quia scabellum pedum eius est, neque per Ierosolymam, quia ciuitas est magni Regis. Neque per caput tuum iuraueris, quia non potes unum capillum album facere, aut nigrum. Sit autem sermo uester: Est, est; Non, non. Quod autem abundantius est, a malo est. In Prouerbiis. Arcessit falsa testis iniustus, et immittet iudicia in fratres. Item illic. Testis autem uelox linguam habebit iniquam. Item illic. Eripiet de malis animam testis fidelis; incendit autem falsa dolosus.  Item illic. uir mutabilis linguam incidit malis, testis falsus non erit impunitus, qui, cum accusat iniuste, non euadit. Item illic. Testis mendax peribit, uir autem obediens caute loquitur. Item illic. Claua, et gladius, et sagitta, perniciosa sunt, sic et uir stultus, qui aduersus amicum suum falsum testimonium dicit. Item illic. Lingua mendax odit ueritatem, os autem incontinens facit seditiones. In Sapientia. Os autem quod mentitur occidit animam. Non uelle mentiri omne mendacium, assiduitas enim illius non est bona. Item illic. Melior est pauper ambulans in ueritate, quam diues mendax. In Ieremia. Omne mendacium non est de ueritate. In Psalmo. Perdes eos qui loquuntur mendacium.



CAP. XuI.---Non fornicandum.

1. In Prouerbiis. Mulier autem uirorum pretiosas animas capit. Alligabit quis in sinum ignem, uestimenta autem non comburet? Aut ambulabit super carbones ignis, pedes uero non comburet? Item illic.  Adulter autem propter inopiam sensum interitum  anime sue acquirit dolores et turpitudines; super opprobrium autem eius non delebitur. Abominatio est Domino cogitatio iniqua, sanctorum autem sermones pudici sunt. Item illic. uiri amantis sapientiam letabitur pater; qui autem pascit meretrices, perdet diuitias. In Ecclesiaste. Non des fornicari animam tuam 296 in illo, ne perdas te, et hereditatem tuam. Item. uinum et mulieres apostatare faciunt sapientes, et arguent sensatos; et qui se iungit fornicariis, erit nequam putredo, et uermes hereditabunt illum. In Euangelio. Omnis qui uiderit mulierem ad concupiscendum eam, iam mechatus est in corde suo. Item ibi. Omnis qui dimiserit uxorem suam, et aliam ducit, mechatur; et qui dimissam a uiro duxerit mechatur. In Exodo. Et facies illis braccas lineas, ut tegant uerecundiam corporis a lumbis, usque ad genicula.



CAP. XuII.---Item de continentia oris.

 1. In Prouerbiis. Odium suscitat contentio, omnes autem non contendentes protegit amicitia. Paulus ad Timotheum. Profanas autem uocum nouitates deuita, multum enim proficiunt ad impietatem, et sermo eorum ut cancer serpit. In Psalmo CXXXIu. uir linguosus non dirigetur super terram. In Prouerbiis. Ex multiloquio non effugies peccatum; parcens autem labiis sapiens erit. Item illic. Qui multis utitur uerbis ledit animam suam. Item illic. Multum  te faciens, uideris sapiens esse. Item illic. Qui respondit uerbum prius quam audiat, stultitia est illi et opprobrium. Item illic. Mors et uita in manibus lingue est, qui autem continens est edet fructus eius. Item illic. Qui custodit os suum, et linguam, conseruat de angustiis animam suam. Item illic. Si uideris uirum uelocem in uerbis, scito quia spem habet magis insipiens quam ille. Item illic. Noli tacitus esse in lingua tua, et inutilis, et remissus in operibus tuis. Item illic. Qui susurro est in omnibus, et non necessario,  odietur. Item illic. Tacitus et sensatus honore, honorabitur. Item illic. In medio sensatorum serua uerbum temporis. In medio autem tractantium assiduus esto. Item illic. Indisciplinose non suescas os tuum, est enim illic uerbum peccati.



CAP. XuIII.---Fugiendam ebrietatem.

1. In Prouerbiis. Proterua res est uinum, et iniuriosa ebrietas; omnis autem stultus his commiscetur. Item illic. Noli esse uinolentus, neque extendas te ad emendandam carnem; omnis enim ebriosus et fornicarius mendicabit, et uestietur conscissos pannos, et omnis somniculosus. Item illic. Si enim inficias et calices dederitis oculos uestros , nouissimo ambulabitis nudiores pilo. Item illic. Potentes, qui iracundi sunt, uinum non bibant, ne cum biberint, obliuiscantur sapientiam, et recte non possint iudicare infirmibus . Item illic. Spine nascuntur in manibus ebriosi. In Ecclesiaste. uinum et mulieres apostatare faciunt sapientes, et arguunt  sensatos, et qui se iungit fornicariis erit nequam putredo, et uermes hereditabunt illum. Item illic Mulier ebriata, et erronea, magna ira, et contumelia, et turpitudo illius non tegitur. Item illic. Homini disciplinato uinum exiguum, et in dormiendo non laborabit ab illo, et non sentiet dolorem uigilie. Item illic. Diligentes uinum nolite prouocare, multos enim exterminauit uinum. Sicut ignis probat ferrum durum, sic uinum corda superborum arguet; equa uita hominibus uinum, non ebrietate. uinum in iucunditate creatum est, non in ebrietate; ab initio exsultatio anime et cordis uinum modice potatum. uinum multum potatum irritationem, et iram, et ruinas multas facit ebriositatis animos tas. 297 In Ecclesiasticis. Optimum est ire in domum luctus quam in domum potationis. Paulus ad Ephesios. Nolite inebriari uino, in quo est luxuria, sed implemini Spiritu sancto. Item ad Corinthios. Non ebriosi, non maledici regnum Dei possidebunt. In Prouerbiis. Nolite intendere  fallacie mulieris meretricis, que ad tempus impinguat tuas fauces; nouissime tamen amarius felle inuenies, et acutior erit magis quam gladius ex utraque parte acutus. Item illic. Noli nimius esse aliene, neque coniungaris amplexibus eius  non est tua. Item illic. Fili, non te uincat forme desiderio, neque a piaris  oculis tuis, neque rapiaris palpebris tuis; pretium meretricis quantum est unius panis? Item illic. Sicut tinea uestimentum, et uermis lignum, ita uirum perdet mulier maligna. Item illic. Ne respicias mulierem multiuolam; ne forte incidas in laqueos eius. Cum saltatrice ne assiduus sis, nec audias illam, ne forte pereas in efficatione illius. Item illic. Non des mulieri potestate anime tue, ne gradiatur in uirtute tua, et confundaris. Non des fornicariis animam tuam in nullo, ne perdas te, et hereditatem tuam. Ne uageris in uitiis ciuitatis, nec uageris in plateis eius, auerte faciem tuam a muliere composita, et non respicias speciem alienam. Omnis  mulier questuaria quasi stercus in uia conculcatur. Speciem aliene mulieris multi mirati reprobati sunt. Colloquium enim eius quasi ignis exardet. Cum aliena muliere non accumbas supra cubitum, et non alterceris cum illa in uino, ne forte declinet cor tuum ad illam, et sanguine labaris in perditione.



CAP. XIX.---Paruulos emendandos inscientes.

1. In Prouerbiis. Qui parcit baculo odit filium suum; qui diligit diligenter erudit. Item illic. Non latet turpatum in filio non erudito. Item illic. Noli cessare paruulum emendare, quoniam, si percusseris eum uirga, non morietur; tu quidem percuties eum uirga, animam autem eius liberabis a morte. Item illic. Erudi filium tuum, et exhilarabit te, et dabit decorem anime tue. Item illic. Iuuenis, qui cum sancto est, directa est uia eius, auris audit; oculus uidet, et opera Domini utraque. In Ecclesiaste. Filii tibi sunt? erudi illos a pueritia illorum; filie tibi sunt? custodi corpus illarum, et non hilarem  faciem tuam ostendas ad illas. Item illic. Qui diligit filium suum assiduat illi flagella, ut letetur in nouissimo suo, et non palpet ostia proximorum; qui docet filium suum laudabitur in illo, et in medio amicorum honorabitur in illo. Item illic. Qui docet filium suum in zelo, mittit inimicum; mortuus est pater, quasi non mortuus; similem enim relinquet post se. Item illic. Equus indomitus uadit dumis; filius remissus uadit preceps. Curua ceruicem eius in iuuentute, et tunde latera eius dum infans est, ne forte crescat, et non duret, et non obaudiat te, et sit dolor anime tue. In Ecclesiaste. Cum sancto assiduus esto, quemcunque cognoueris conseruantem timorem Dei, secundum uirtutem tuam caue tibi a proximo tuo, et cum sapientibus et sensatis tracta.



CAP. XX.---Iustas mensuras et pondera.

1. In Deuteronomio. Non erit in domo tua pondus grande et pusillum; non erit in domo tua mensura  grandis et pusilla; pondus uero, 298 et mensura iustum sit tibi, ut multorum dierum sis super terram, quam Dominus Deus tuus dabit tibi in sortem, quia abominandus est Domino omnis qui faciit iniusta. In Prouerbiis. Statera iniqua abominatio est coram Domino; pondus autem equum acceptum est ei. Item illic. Abominatio est Domino duplex pondus et statera dolosa non bonum ante eum.



CAP. XXI.---De uoto.

1 Item illic. Statim ut uoueris uotum Domino, non tardabis reddere illud; tu itaque quod uoueris, redde; melius est non uouere quam uouisse, et non soluere. In Ecclesiaste. Stultus in risu exaltat uocem suam; uir autem sapiens uix tacite ridebit. Item illic. Melius est indignatio quam risus, quia in uultu oblectabitur; cor sapientium in domo luctus, et cor insipientium in domo luxurie. In Deuteronomio. Non erunt res uiriles super mulierem, nec induetur uir uestem muliebrem, quia abominatio est Domino  qui fecerit hec. Item illic. Non morientur parentes pro filiis, et filii non morientur pro parentibus; sed unusquisque in suo peccato morietur. Paulus ad Ephesios. Et uos, parentes, nolite prouocare ad iracundiam filios uestros, sed nutrite illos in disciplina et correptione Domini. In Osee propheta. Seminate uobis iustitiam, et uindemiate fructum uite; exquirite uos lumen iustitie, sustinete Domino, donec ueniat uobis, fructus iustitie eius uindemiate. In prouerbiis. Quis gloriatur mundum se habere cor, aut quis audebit dicere purum se esse a peccatis? Item illic. Fili, in mortuo tuo produc lacrymas, et quasi dura passus incipies plorare, et secundum iudicium contege corpus eius, et non despicias sepulturam illius; propter delaturam amare fles luctum illius unius diei, et consolare propter tristitiam.



CAP. XXII.---Non fraudandum, et  non gloriando.

1. In Exodo. Non facietis furtum, et non mentiemini.  In Prouerbiis. Qui petitur cum fure odit animam suam. Paulus ad Corinthios. Non fures, non auari, non ebriosi, non maledici, non rapaces regnum Dei possidebunt. In Prouerbiis. Esto confidens in toto corde tuo in Domino, in tua autem sapientia noli extolli. Item illic. Noli esse sapiens apud te; time Dominum, et declina a malo, tunc sanitas erit corpori tuo, et diligentia ossibus tuis. Item ibi. uidi uirum estimantem se sibi sapientem esse; spem autem habuit magis insipiens quam ille. In Isaia. ue his qui sapientes sunt apud se; et in conspectu suo prudentes. Paulus ad Romanos. Dicentes enim se esse sapientes, stulti fiunt. Ad Corinthios. Ubi sapiens, ubi scriba, ubi conquisitor huius seculi? Nonne stultam fecit Deus sapientiam huius mundi? Item illic. Nemo se fallat. Si quis uidetur sapiens esse in hoc mundo, stultus fiat, ut sit sapiens. Nam sapientia huius mundi stultitia est apud Deum. Scriptum est enim: Comprehendam sapientes in astutia eorum; et iterum: Nouit Dominus cogitationes  sapientium, quia uane sunt. In Ecclesiaste. Melius est tibi dici, ascende ad me, quam humiliare in conspectu potentis. In Exodo. Non enim aduersus nos murmuratio uestra, sed aduersus Deum. Paulus ad Thessalonicenses. Qui spernit hominem, non hominem spernit, sed Deum. Ad Romanos. Sicut enim per inobedientiam unius hominis peccatores 299 constituti sunt multi, ita et per unius obedientiam iusti constituuntur multi.



CAP. XXIII.---Altiora non scrutari, neque audire hereticos.

1. In Prouerbiis. Qui fidit in falso, hic uentos pascit; ipse autem sequitur aues uolantes; derelinquet enim uiam uinee sue, et orbitas culture agri sui errabit; perambulat autem per arida, et deserta, et terram constitutam in siccitatibus; congregat autem manus sue sterilitatem. Item illic. Secede ergo ab aqua aliena, et a fonte alieno noli bibere, ut multo uiuas  tempore, et adiicientur tibi anni uite. Item illic. Qui sectatur uana, eget sensibus. Noli adiicere ad mandata eius, ne arguaris, et mendax sis. In Ecclesiaste. Altiora te ne quesieris, et fortiora ne perscrutaueris, sed que precipit tibi Dominus, illa cogita semper; et in pluribus eius non erit cor; multos enim reducit suspicio eorum, et in uanitate detinebit sensum illorum. In libro Sapientie. Difficile estimamus que in terra sunt, et que in prospecto sunt inuenimus cum labore; que autem in celis sunt quis inuestigauit? Sensum autem tuum quis scit, nisi tu dederis sententiam?



CAP. XXIu.---De ieiunio.

1. In Ecclesiaste. Qui baptizatur a mortuo, quid profecit lauatio eius? Sic et homo qui ieiunat in peccatis suis, et iterum eadem facit. Quid profecit humiliando se? Orationem eius quis exaudiet? Sacrificium salutare attendere mandatis, et discedere ab omni iniquitate. In Euangelio. Cum autem ieiunatis, nolite fieri, sicut hypocrite, tristes. Exterminant enim  facies suas, ut pareant hominibus ieiunantes. Amen dico uobis, perceperunt mercedem suam; tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo, qui uidet in abscondito, et Pater tuus, qui uidet in abscondito, reddet tibi.



CAP. XXu.---Homini exemplum formice uel apis sine pigritia laboris.

1. In Prouerbiis. uade ad formicam, o piger, et emulare uidens uias eius, et esto illa sapientior. Illa enim cum agrum non possideat, neque compellentem se habeat, neque sub domino sit, quomodo parat estate alimenta? Copiosam autem facit in messe repositionem. uel uade ad apem, et disce quam laboriosa est, operationem autem quam sanctam mercatur. Cuius labores reges et mediocres ad sanitatem proferunt; gratiosa est autem in omnibus, et gloriosa; et cum sit uiribus infirma, sapientiam predicans producta est. Usque quo piger iacebis:  quando autem surges? Modicum quidem dormis, modicum autem sedes. Modicum uere dormitas, modicum autem manibus amplecteris pectus. Deinde adueniet tibi, sicut malus uiator, paupertas, inopia autem, sicut bonus cursor, fugiet te. Item illic. Increpatus piger non erubescit. Similiter autem qui mutant triticum in messe. Item ibi. Desideria pigrum occidunt, non enim destinat manus facere aliquid. Item. Occasiones querit piger, et dicit: Leo in plateis est, in plateis autem homicide. Item ibi. Sicut ostium in cardine uertitur, ita piger in lecto suo. Item ibi. Sapientior sibi piger uidetur quam qui in multitudinem feret nuntium.



CAP. XXuI.---De stulto.

1. uir stultus mala sibi fabricat, in suis autem labiis thesaurizat ignem. Non conueniunt stulto labia fidelia, neque iusto labia mendacia. Item illic. 300 Ut quid abundant diuitie stulto, possidere autem sapientia insensatis non poterit? Item. Ira est patri  filius insipiens, et dolor matris eius. Item ibi. Non desiderat sapientia, cui deest sensus; magis enim dicitur imprudentia. Item ibi. Os hominis stulti contritio est ei; labia autem eius laqueus anime eius. Item illic. Grauis est lapis, et uix portabilis arena, ira autem stulto grauius est ambobus. Item illic. Sicut canis qui conuertitur ad uomitum suum, et odibilis efficitur, sic stultus malitia sua reuersus in peccatis suis. Item illic. Qui minoratur cute, cogitat inania, et uir imprudens et errans cogitat stulta. Cor fatui quasi uas confractum, et omnium scientia non tenebit domos. Fatuo clausa sapientia, et scientia sensati enarrabilia uerba. Compedes. Pedes stultorum doctrina, et quasi uincula manus dextre; fatuus in risu exaltat uocem suam, et uir sapiens uix tacite ridebit. Item illic. In ore fatuorum cor illorum, et in corde sapientium os illorum. Qui docet fatuum sapientia, quasi inglutinat testa. Item illic. Arenam, et salem, et massam ferri facilius est portare quam  hominem imprudentem et fatuum impium. Item illic. Cum fatuis nec consilium habeas: non enim poterunt continere. Item in Isaia propheta. Stultus stulta loquitur, et cor eius uana intelligit.



CAP. XXuII.---Iracundiam deponendam.

1. In Prouerbiis. Anima benedicta omnis simplex; uir autem animosus, uel iracundus non honeste agit. Item illic. Stultus ipse eadem die pronuntiat iram suam, occultat autem contumeliam suam astutus. Item illic. Sunt qui dicendo uulnerant, ut gladii. Iracundus agit sine consilio; uir autem prudens multa sustinet. Ira perdet etiam sapientes, responsum autem humile auertit iram. Item. uir iracundus parat lites; patiens autem etiam futuras mitigat. Item. Noli esse amicus uiro animoso. Cum amico autem iracundo noli commorari, ne forte discas uias eius, et sumas laqueum anime tue; totam iram suam profert stultus, sapiens autem dispensat eam per partes. Item. uir animosus fodit contentionem,  uir autem iracundus exsorbuit peccata. In Ecclesiaste. Homo iracundus exhorruit litem, et uir peccator turbauit amicos. In medio pacem habentium mittit delaturam. Item illic. Zelus, et iracundia minuit dies, et ante tempus senectam adducit cogitatus. Item illic. Noli festinare spiritu tuo irasci, quia ira in sinu stultorum requiescit. Paulus ad Ephesios. Nunc deponite uos omnem iram, indignationem, malitiam, blasphemiam, multiloquium. In Euangelio. Omnis qui irascit fratri suo sine causa, reus erit iudicio. Item. Quicunque autem dixerit fratri suo racha, reus erit concilio; quicunque uero dixerit fatue, reus erit gehenne ignis.



CAP. XXuIII.---Hic misti.

1. In Ecclesiaste. Esto mansuetus ad audiendum uerbum, ut intelligas, et cum sapientia loquere responsum. In Prouerbiis. Seruus prudens obtinebit dominorum imprudentia, et inter fratres diuidet partem. Item illic. Filio doloso nichil erit boni, seruo  autem sapienti prosper erit actus. In Ecclesiaste. Si est tibi seruus fidelis, sit tibi quasi anima tua, et quasi fratrem, sic illum tracta, quia in sanguinem anime tue comparasti 301 illum. Si leseris illum iniuste, et extollens se discesserit, quem queris, et qua uia queris illum? Item illic. In Prouerbiis. Lucerna est mandatum legis, sicut uua acerba dentibus nociua est, et fumus oculis, sic iniquitas eis qui utuntur eam. Item ibi. Homo autem se occidit per malitiam suam. Item illic. Per que peccat quis, per hec et torquetur. Item illic. Dominus constituit hominem, et reliquit illum in arbitrio suo; adiecit mandata, et precepta, si uolens mandata seruare, et fidem placidam facere; apposuit aquam et ignem, ad quod uis, extende manum tuam; ante hominem uita et mors, bonum et malum, quod placuerit dabitur illi. Item illic. Sicut tinea uestimentum, et uermis lignum, ita tristitia nocet cor. Item. Cor letum bonam uoluntatem facit; uiro autem tristi arescunt  ossa. In Ieremia. Maledictus homo qui spem habet in homine, et confirmauerit carnem brachii sui, et a Domino recesserit cor eius. Item illic. Qui confidunt in homine maledicti sunt, quoniam Deus nichil fecit illum. In Ecclesiaste. Non desis plorantibus in corrogatione, et cum lugentibus ambula; non pigriteris uisitare infirmum, extus  enim in dilectione firmaberis. Paulus ad Romanos. Liuidum facio corpus meum, et seruituti afficio, ne cum aliis predicauerim, ipse reprobus efficiar. In Prouerbiis. Domus superborum destruet Dominus. Item illic. Qui altam facit domum suam querit ruinam. Item illic. Cum sapientia edificabitur domus, et cum intellectu erigitur; cum sensu implentur horrea plena omnibus bonis et pretiosis. Item illic. Non enim omnem hominem inducas in domum tuam; multe enim insidie sunt dolosi. In Canticis. Cauete uobis a uulpibus pusillis, exterminantibus uineas. ue his qui prophetant de corde suo, et omnino non uident, sicut  uulpes in deserto. In Euangelio. Alii laborauerunt, et uos in labores eorum introistis. Item illic. Quicunque dimiserit uxorem suam, excepta fornicationis causa, et aliam duxerit, adulterat. Item illic. Si peccauerit frater tuus in te, corripe illum, et si penitentiam egerit, dimitte illi; et si septies in die peccauerit in te, et septies in die conuersus fuerit ad te, dicens: Penitet me, dimitte illi. Item illic. Qui seminat bonum semen est Filius hominis, ager autem hic mundus; bonum uero semen hi sunt filii regni. Nam zizania filii sunt iniqui; inimicus, qui seminauit ea, diabolus est; messis autem consummatio seculi est; messores autem angeli sunt. Sicut et ergo colliguntur zizanie, et igni comburuntur, sic erit in consummatione seculi. In Salomone. Sex sunt que odit Dominus, et septimum quod detestatur anima eius: oculum sublimem, linguam mendacem, manus effundentes innoxium sanguinem, cor machinans cogitationes pessimas, pedes ueloces ad currendum  in malum, proferentem mendacium, testem fallacem, et eum qui seminat inter fratres discordias.



CAP. XXIX.---Testimonia Patrum.

1. Quatuor sunt perturbationes hominum anime, id est, cupiditas, letitia, metus, tristitia. Ipsum animum esse memoriam, et uim que memoria uocatur. Item illic. Octo sunt principalia uitia, que humanum infestant genus. Primum gastrimargia, quod est uentris ingluuies; 302 secundum fornicatio; tertium philargyria, id est, auaritia, siue amor pecunie; quartum ira; quintum tristitia; sextum acidia, id est, anxietas, seu tedium cordis; septimum cenodoxia, id est, iactantia, siue uana gloria; octauum superbia .



CAP. XXX.---Testimonia de Sententiis Euagrii ad Fratres.

1. Quemadmodum enim flamma comburit siluam, sic uisiones malas exstinguit esuries. Item illic.  Somniculosus monachus incidit in malis, qui autem uigilat sicut passer erit. Item illic. Sicut ignis tabefacit ceram, ita uigilia bona cogitationes pessimas. Illic. Qui amat argentum non uidebit scientiam, et qui congregat illud obscurabitur. Illic. Sicut aurum et argentum probat ignis, sic cor monachi tentatio. Item illic. Melior paupertas cum scientia quam diuitie cum ignorantia. Illic. Quemadmodum euolat coruus de suo nido, ita immunda anima de suo corpore. Illic. Sicut Africus uentus in pelago, ita furor e corde uiri. Item illic. Melior est secularis in infirmitate seruiens fratri super monachum non miserentem proximo suo. Piger monachus murmurat multa, et somniculosus incusat dolorem capitis sui. Monachus bilinguis conturbat fratres, fidelis autem requiem adducit. Melior est secularis mansuetus, quam iracundus monachus, aut animosus. Monachum mansuetum diligit Deus, turbulentum autem repellit a se. Charitatem precedit humilitas, scientiam  autem dilectio. Sicut enim lucifer in celo, et sicut nix in paradiso, sic in anima miti mens pura. Inuestiganti conuiuia exstinguitur lumen, anima autem eius uidebit tenebras. Statue in pondere panem tuum, et bibe in mensura aquam tuam, et spiritus fornicationis fugiet a te. Da senioribus uinum, et infirmis infer escas, propter quod contriuerunt carnes in iuuentute sua. uidi iracundum senem, et eleuatum in tempore suo, spem autem habuit magis iuuenis quam ille. Qui diligit apem, manducat fauum eius, et congregans eam, replebitur melle.



CAP. XXXI.---Testimonia de libro sancti Martini, non illius Turonici episcopi, sed iste pater fuit monachorum.

1. Quamuis inualidum mox laudaueris, plus ualebit. Si parum ponderis portantem quasi admiratus fueris, succumbit. Si pigro dixeris quia uelox est, continuo euolabit. Quamuis generaliter multis hec superbie labes infesta sit, non plus tamen aliis metuenda  est quam his qui aut spiritualiter ad perfectionem uirtutum, aut carnaliter ad uitiorum copiam. Ibi semper elationis fortior uentus est, ubi et honoris fortior altitudo. Facile credimus, et antequam iudicemur irascimur; multi enim suspicionibus impelluntur, ex uultu risuque alieno peiora interpretati in noctibus irascuntur. Curiosus qui inquirit quod de se dictum sit, et malignos sermones, etiamsi secreto sunt dicti, eruit, ipse se inquietat; dum enim interpretantur, ad hoc perducuntur ut uideantur. Multas iniurias transit, et plerasque non accepit, quia aut eas nescit, aut si scierit, in ludum eas iocumque conuertit. Si bonus uir est, qui iniuriam fecit, noli reddere; si malus, noli imitari, prudentiori cede, stulto remitte. Regis quisque intra se animum habet, ut licentiam sibi in alios dari uelit, in se nolit. Non oportet, peccantem peccata corrigere: quod si tantum irascatur sapiens, quantum scelerum indignitas exigit, non irascendum est illi,  sed insaniendum. Nihil gloriosius quam iram amicitia commutare. 303 Irascitur aliquis? tu contra beneficus prouoca, cadit statim simultas. Remedia medicorum non in accessibus infirmitatum, sed in remissionibus prosunt. Crebro siquidem faciem mendacii ueritas retinet. Crebro mendacium specie ueritatis occulitur. Nam sicut aliquoties frontem amicus, et blandam adulator ostendit, sic uerisimili coloratur. Lauda parce, uitupera parcius; nam similiter reprehensibilis est nimia laudatio, quam immoderata culpatio. Prudens nunquam otio pascit animum, aliquando habet, nunquam tamen solutum. Humilitatis uirtus non uerborum elatione, sed mentis puritate requiritur. A uerbis quoque turpibus abstine, quia licentia eorum impudentiam nutrit. Sermones subtiles magis  quam facito. Omnes tibi pares facies. Si inferiores superbiendo non contemnas, superiores recte uiuendo non timeas. Cunctis esto benignus, nemini blandus; paucis familiaris; omnibus tamen equus. Sapientia cupido et docili  que nosti sine arrogantia postulanti imperties, que nescis, sine occultatione ignorantie tibi postula impertiri. Iustus secreta non prodit, tacenda enim tacet, loquenda loquitur; atque ita alta illi pax est et secura tranquillitas, dum alia malis uincuntur ab illo mala. Magnanimitas est nec timendum hominem, nec audacem.



CAP. XXXII.---De libro sancti Ambrosii.

1. In uite religio, in oleo pax, in rosa pudor sacre uirginitatis inolescat. Frater meus candidus, et rubeus; candidus merito, quia patris splendor; rubeus, quia partus est uirginis, color in eo fulget et rutilat utriusque nature. Castitas etiam angelos facit; qui eam seruauit, angelus est; qui perdidit, diabolus. uirgo est, qui Deo nubit; meretrix, que deos facit. Hinc inuersis uestigiis filii Ne pudenda texerunt. Que procax uidit, modestus erubuit, pius texit offensuros, si et ipsi uidissent. Quanta uini est  uis, ut quem diluuia non nudauerunt, uina nudarent! Debet enim is qui docet super eum qui docetur excellere. Tolerabilius est mentem uirginem quam carnem habere. Umbra Iudeis carnalibus, imago nobis, ueritas resurrecturis. Tria enim hec secundum legem esse cognouimus, umbram, imaginem, ueritatem; umbram in lege, imaginem in Euangelio, in iudicio ueritatem; et ideo per Moysen lex per umbram, quasi per hominem, figura per legem, per Iesum ueritas. Quid est gazophylactum? consolatio fidelium, sumptus pauperum, requies egenorum. Peccata autem aut donantur, aut delentur, aut teguntur; donantur per gratiam, delentur per sanguinem, teguntur per caritatem. Quod Dauid dicit: Libera me de sanguinibus, id est, a peccatis mortalibus se postulat liberari. Non te subiuges potestatibus carnis, quem Deus liberum uoluit. Nulla tibi excusatio de ambitu nuptiarum est, uoluptatis sunt, non necessitatis. Si benignus sis erga indigentes, magnus eris apud Deum. Quod  Deum patrem uocas, hoc in actibus tuis ostende. Bona mens chorus est Dei, mala mens chorus est demonum. Quanta uitia habet anima, tot et dominos. Fundamentum pietatis est continentia, culmen autem pietatis est amicitia. Nulli suadenti te acquiescas facere quod non est bonum. Pessimum est peccatoribus in unum conuenire, cum peccant. Multi cibi impediunt caritatem, et incontinentia ciborum immundum 304 hominem faciunt. Non cibi, qui per os inferuntur, polluunt hominem, sed ea que ex malis moribus proferuntur. Ea excipe a Deo, que accipere ab homine non potes. Melius est lapidem frustra iactare quam uerbum. Breuis erit in sermonibus sapiens in iudicio, imperitie est longa narratio. Cum prees hominibus, memento quia tibi est Deus, et iudicans homines, scito quia et ipse iudicaberis a Deo. Cole sapientem uirum, quasi imaginem Dei uiuentis. Nullum propterea honores, qui habet multas pecunias; difficile est diuitem saluari. Nunquam  eris sapiens, si te putaueris sapientem. Orationem non exaudit Deus hominis qui egenum non exaudit. Qui sapienti non obtemperat, nec Deo obtemperabit. Quod non posuisti, non tollas, sed sufficiant tibi que tua sunt. Temulentiam quasi infamem fuge, quia qui uentri bellue similis est, uincitur. Quantum laboras pro corpore, si tantum pro anima laboras, sapiens eris. Philosophum hominem, tanquam Dei ministrum, honora post Deum. Ministrare aliis melius quam ministrari ab aliis. Melius est per famem mori, quam per incontinentiam uentris animam maculare. uerbum de Deo qui loquitur his quibus non licet, proditor Dei putandus est. Non est uerum quod Deum colat, qui hominem ledit. Melius est nichil habere quam multa habentem nemini impertire. Si non das egentibus cum possis, non accipies a Deo, cum postulas.



CAP. XXXIII.---Testimonia de libro Prosperi.

1. Si me mea rusticitas faciebat inualidum, uestra  fieri credidi fide, qui iubebatis, idoneum. Necessariarum tractatio questionum etsi non instruet inuenientis quod querit animum, exercet salutem querentis ingenium. Scientia, sicut sine dono Dei, quod est caritas, inflat, ita, si ei caritas admisceatur, edificat. Sic ab iniquis iusti separati sunt in eternum, ut nec iam remunerati premium finiant, nec damnati supplicium. Sicut enim corporalis saturitas omnes saturos equaliter habet, quamuis singuli cibos, non equaliter, sed pro possibilitate perceperint; ita omnes sancti, et si fuerint aliqua graduum suorum diuersitate distincti, omnes una beatitudine perfecti erunt, quia et una perfectione beati futuri sunt. Nec a nobis in diem iudicii uerba querenda sunt, sed opera. Qui non crediderit, non habendo fidem, nec iustitiam cordis habere poterit, nec salutem. Tam grauis sermo debet esse pontificis, ut ab intelligentia sui nullus, quamuis imperitus, excludat. Sana mens incorporabiliter amplius obedientie fructum  debet appetere, quam uitare iniuste obtrectationis opprobium. Cum ueritas undecunque clamauerit, non sit ingenio humano deputanda, sed Deo. Obedientie ac patientie uirtute fundati, maiorum suorum non discutiunt constituta, sed faciunt. Ad faciem publicam patienter iam fugiunt, et in animo iracundie uirus abscondunt, ad nocendum parati, cum nocendi tempus inuenerint. Sic debet omnis homo, modo docendo, modo exhortando, modo sustinendo, modo increpando, curari ut sub ope Christi nullus de salute in hac uita debeat desperare. Argue, obsecra, increpa in omni patientia, et doctrina, quasi diceret, argue cequales, obsecra seniores, increpa iuniores. Leniter castigatus exhibet reuerentiam castiganti, asperitatem autem 305 nimie increpationis offensus, nec increpatio , nec salutem. Blanda pietate portandi sunt, qui increpari pro sua increpatione non possint. Sicut uirtus onerosa est uitioso, ita uirtutis  amico uitiosa uoluptas amara est. Tandiu enim quis peccata sua, que nosse, et deflere debet, ignorat, quandiu curiosus aliena considerat, quod si mores suos ad se ipsum conuersus aspiciat, non requirit quod in aliis specialiter reprehendat, quia in se ipso habet quod lugeat; proinde fratrum nostrorum non facile debemus accusare, sed gemere. Illis enim quorum peccata humana notitia latent, nec ab ipsis confessa, nec ab aliis publicata, si ea confiteri uel emendare noluerint, Deum, quem habent testem, ipsum habituri sunt et ultorem. Contumeliosus est, qui mendaciter arguit; et mendaciter arguit, qui contumeliam facit. Securus quippe malitia, qui celestia non habet, terrena strenue militantibus prestat. Ille nobis sunt ambiende diuitie, que nos ornare possunt pariter, et munire; propter hoc igitur eis qui militant Deo fugiende sunt; quas diuitias ex toto corde qui habere uolunt, sine labore non querunt, sine difficultate non inueniunt, sine cura non seruant, sine anxia delectatione non possident, sine dolore  non perdunt. Qui otiosa quiete perfruitur, nisi spiritualiter uixerit, more pecudum uiuit. Nemo possidet Deum, nisi qui possidetur a Deo; sit ipse primitus Dei possessio, ut efficiatur ei Deus possessio, et portio. Omnium conditor, cui nichil potest eorum que fecit equari, non dignatur cum his que condidit possideri. Qui uult Deum possidere, renuntiet mundo, ut sit illi Deus beata possessio. Dei opus agit, qui res Deo consecratas non alicuius cupiditatis, sed fidelissime dispensationis intentione non deserit. Quapropter possessiones, quas ablatas a populo suscipiunt sacerdotes, non sunt iam res mundi credende, sed Dei. Non ideo erubescebant Adam et Eua, quia ueste erant extrinsecus protecti diuina; denique ante peccatum nudi erant, et non erubescebant, quia nichil contra uoluntatem Dei, unde confunderentur, admiserant. Non igitur a creatore suo in creaturam diuinitatis affectione collapsos moueret aperta concupiscentia, nisi eos ante corrupisset occulta  superbia. Concupiscentia carnis ab eis impleta est, quod de ligno uetito gustauerunt; concupiscentia oculorum, quod sibi aperire oculos cupierunt; et ambitio seculi, quod se fieri posse quod Deus est crediderunt. Dulcior enim fit salus, cum dolor excruciat et sanitatis amisse dulcedinem languoris amaritudo commendat. Adam nos obnoxiauit malis omnibus per propriam culpam, quibus nos liberauit aduentus Christi per gratiam. Delicie quelibet, si absque desiderio percipiantur, officiunt, et uiles cibi plerumque abstinentie profectui, si appetenter accipiantur, impediunt. Infirmum stomachum moderatus usus uini confortat, ebrietas animum corpusque debilitat. Nihil contra abstinentiam faciunt, qui uinum non pro ebrietate, sed tantum pro corporis salute percipiunt, nec hoc eis offert uoluptas, sed permittit infirmitas. Si enim quoslibet aduenientes ieiunio intermisso reficio, non solum ieiuno, sed exemplum caritatis efficio. Ceterum si propter abstinentiam  spirituales fratres, quos 306 noui, mea remissione delectare contristo, abstinentia mea non est dicenda, sed uitium. Sicut uirtus animum sibi ueraciter inherentem, si fuerit uera, iustificat, ita simulata condemnat. Non potest mens regnum habere uirtutum, nisi iugum prius excusserit uitiorum. Tantos inuidus habet iusta pena tortores, quantos inuidiosus habuerit laudatores. Siquidem inuidiosum facit excellentia, erit inuidia pena peccati; nec ei ab homine potest adhiberi remedium, cuius est uulnus occultum. Hoc enim loquuntur quique quod diligunt, delectabiliter audiunt quod assiduis cogitationibus uoluunt. Cogitatio quippe est que mentem sicut turpis inquinat, ita, si fuerit honesta, purificat. Non sordide cogitationes mentem sordidam reddunt, sed ex mente sordida sordide cogitationes existunt. Auribus enim castis obsceni sermones cum sono deficiunt, nec secretum pudici cordis irrumpunt. Per os carnis non irrumpit delectatio gustus ad mentem; nec erumpit  sermo turpis ex mente, nisi se uoluntarie mens ante corrumpat. Eadem quisque nomina frequenter habet in ore, quorum desideria uulnerato gestat in corde, ac turpitudinem, quam exercere uerecundatur in facto, tenet reus in animo, non humano iudicio, sed diuino. Considerate, obsecro, qualiter inuidi puniendi sint malis suis, quos etiam bona puniunt aliena. Quid prodest cuiquam, si foris, ubi potest magnus credi, splendeat, et intus, ubi Deus uidet solus, squaleat?



CAP. XXXIu.---De ieiunio.

1. Ieiunia, abstinentie, uigilie, eleemosyne, et cetera huiusmodi augere debent bonum. Nam non uelare, peccatum . Nulla res nos ab omni peccato sic seruat immunes, sicut timor supplicii, et amor Dei; elati per supercilium uane loquacitatis dicta sua magis cupiunt laudari quam fieri; nec sunt de sanctitate operis, sed de sermonis elucubrati uenustate solliciti. Ex ea enim parte quis peccat, ex  qua minus diligit Deum, quem si ex toto corde diligamus, nichil erit in nobis unde peccati desiderio seruiamus. Sicut nobis subueniri optamus, ita aliis pro uiribus subueniamus; aut si facultas defuerit, uoluntatem subueniendi teneamus. Si peccantem uideo, et non solum non arguo, sed etiam peccanti consentio, participem me damnationis eius efficio, et in omnibus peccantibus pecco, quando eos quos scio peccasse quadam crudelis animi malignitate non increpo. Qui amicum propter commodum quodlibet amat temporale, non amicum conuincitur amare, sed commodum.



CAP. XXXu.---De libro Sententiarum.

1. Innocentia uera est, que nec sibi, nec alteri nocet, et nemo prius in se quam in alium peccat. Sic diligendi sunt homines, ut eorum non diligantur errores, quia aliud est amare, quod facti sunt, aliud odisse quod faciunt. uera est confessio benedicentis, cum idem sonus est et oris, et cordis; bene autem  loqui, et male uiuere, nichil est aliud quam se sua uoce damnare. Bonum intellectum habet, qui quod faciendum recte intelligit, qualis sine timore sapientie . Mala mors putanda non est, quam bona uita precesserit. Iustis quidquid malorum ab iniquis Dominus irrogatur, non pena est criminis, sed uirtutis examen; nam bonus, etiam si regnet, seruus est. Diabolus superbus hominem superbientem perduxit ad mortem, Christus humilis hominem obedientem reduxit 307 ad uitam. Quia sicut ille elatus cecidit, et iecit ob et consentientem; sic iste humiliatus surrexit credentem . Perfectum odium est, quod nec iustitia, nec scientia caret, id est, ut nec propter uitia homines oderis, nec uitia propter homines diligas. In magna egestate sunt, qui in iniquitate sunt, iustitie opus et sapientie thesauros non habentes; qui autem seruiunt Domino, ea bona acquirunt que perire non possunt. Bona est peccati confessio, si et curatio consequatur. Nam quid prodest  detegere plagam, et non adhibere medicinam.  Prima mors animam dolentem tenet in corpore, ab utraque parte communiter habetur, ut quod non uult anima, de suo corpore patiatur. Cum bonum operaris, hilaris operare; nam si quid boni tristis facis, fit deterior magis quam facis. Melior est enim in malis factis humilis confessio, quam in bonis superba gloriatio. Nemo iniustus benefacit, etiam si bonum est quod facit, quia nichil prodest spiritus timoris, ubi non est spiritus caritatis. Melior est animi equitas quam corporis sanitas. Finis enim legis Christus est, in quo lex iustitie non sumitur, sed impletur. Sicut terra de celo exspectat pluuiam, et lucem, sic homo de Deo exspectare debet misericordiam, et ueritatem. Prima salus est declinare peccatum, secunda est non desperare de uenia; nam ipse in eternum perit, qui apud misericordem iudicem ad penitentie remedium non recurrit. uirgo fidei Christiane tribus temporibus incitatur, uespere, mane, et meridie; uespere enim Dominus in cruce, mane in resurrectione, meridie in ascensione. Unum ad patientiam  occisi, aliud ad uitam resuscitati, tertium ad gloriam pertinet maiestatis in Patris dextera considentis. Ad hoc exagitant homines tribulationes, ut uasa electionis euacuentur nequitia, et impleantur gratia. Melior est tristitia iniqua penitentis, quam letitia iniqua facientis. Bonum est a ueritate uinci, ad correptionem superet ueritas uoluptatem. Nam et inuitum ipsa superat. Sic sunt qui colunt idola, quomodo qui in somniis uident uana. Si autem uigilent anime ipsorum, intelligit, quando facta est, et non colit quod ipse fecit. Qui Deo sitiunt, tota sua debent sitire substantia, id est, et anima, et carne; quia et anime Deus dat panem suum, id est, uerbum ueritatis; et carnis necessaria Deus prebet, quia utraque ipse pascit, quia utraque ipse fecit. Duas in toto mundo ciuitates faciunt duo amores: Ierusalem facit amorem Dei; Babylonia amorem seculi. Interroget se ergo unusquisque, et inueniet unde sit ciuis. Non est in carendo difficultas, nisi cum est  in habendo cupiditas, et ideo id solum recte diligitur, quod nunquam bene admittitur. In primo homine patuit, quod hominis arbitrium ualeret ad mortem, in secundo autem, quod Dei adiutorium ualeret ad uitam. Primus enim homo non is homo; secundus uero Deus et homo; peccatum uero factum est relicto Deo, iustitia non fit sine Deo. Dominus ait: Ego sum uia, et ueritas, et uita, hoc est, per me uenitur ad me, in me peruenitur, permanetur in me. Odor bonus fama bona est, quam quisque bone uite operibus habuerit, dum Christi uestigia sequitur: pedes quodammodo eius pretiosi unguenti odore perfundit. Labor piorum 308 exercitatio est, non damnatio. Iusti ex Deo, non ex hominibus nascuntur, quoniam nascendo, non ascendendo fit iustus, unde etiam regenerati filii Dei dicuntur. Aliud est migrare corpore, aliud migrare corde; migrare corpore, quomodo corpus mutat locum; migrare corde, quomodo tu cordis mutas affectum. Si aliud amas, aliud  amabas, non es ibi ubi eras.





APPENDIX XII. SERMONES. *



SERMO PRIMUS.---Ad carnes tollendas.


[1Kb] 1. Fratres karissimi, rogo uos, et admoneo uos, ut in isto legitimo ac sacratissimo die, exceptis Dominicis diebus, nullus prandere presumat, nisi forte ille quem ieiunare infirmitas non permittit; quia aliis diebus ieiunare aut remedium, aut premium  est; in Quadragesima non ieiunare peccatum est; alio tempore qui ieiunat, accipit indulgentiam, in Quadragesima qui potest, et non ieiunat, sentiet penam.

[1Kb] 2. Et ipse tamen qui  ieiunare preualet, sed rectius sibi soli, aut siue alius infirmus cum ipso sibi  in domo sua preparet quod accipiat. Et illos qui ieiunare preualent ad prandium non inuitent, quia si hoc fecerint, non solum Deus, sed etiam homines possunt illos intelligere non pro infirmitate non posse, sed pro gula ieiunare non uelle. Sufficiat ipsi, quod ieiunare non preualet. Et magis cum gemitu, et. suspirio, et animi dolore adlucet pro eo quod, aliis ieiunantibus, ille abstinere non potest.

3. Et quod opus est unicuique infirmo secrete, aut sibi soli, aut cum alio similiter infirmo faciat preparari, quia non ei oportet aliquem sanum ut roget ad prandium, ne sibi augeat etiam de alterius gula peccatum. Pro eo tamen quod non potest ieiunare, amplius debet erogare pauperibus, ut peccata que non potest ieiunando curare, possit eleemosynas dando redimere. Bonum est ieiunare, fratres, sed melius est eleemosynas dare.

[1Kb] 4. Si aliquis utrumque potest, duo sunt bona; si uero non potest, melius est eleemosyna. Si possibilitas  non est ieiunandi, eleemosyna sufficit sine ieiunando; ieiunium uero sine eleemosyna omnino non sufficit. Ergo si aliquis non potest ieiunare, eleemosynam faciat. Eleemosyna sine ieiunio bona est. Si ergo preualet ieiunium cum eleemosyna, duplex bonum est; ieiunium uero sine eleemosyna nullum bonum est, nisi forte si 309 ita sit aliquis pauper, ut non habeat omnino quod tribuat. His uero qui non habuerint unde tribuant, sufficit uoluntas bona, secundum illud quod scriptum est: Gloria in excelsis Deo, et in terra pax hominibus bone uoluntatis.

5. Sed quis erit qui se possit excusare, cum etiam pro calice aque frigide mercedem se Dominus esse dixerit? Et quare frigide dixerit? Ne forte se possit aliquis pauper lignorum penuria excusare, aut certe dicere se uasculum ubi aquam calefaceret non habere. Denique et per beatum prophetam, fratres karissimi, Dominus ita hortatur et admonet eleemosynam fieri, ut prope nullus pauper sit qui se  ualeat excusare. Sic enim ait: Hoc est ieiunium quod elegi, dicit Dominus: Frange esurienti panem tuum. Non dicit ut integrum daret, ne forte pauper ille alium non haberet; sed frange, inquit, hoc est dicere, etiam si tanta sit tibi paupertas, ut non habeas nisi unum panem, ex ipso tamen frange, et pauperi tribue, et egenum ac sine tecto induc in domum tuam. Si aliquis ita pauper est, ut non habeat cibum, uel in uno angulo domus sue preparet peregrino lectulum.

[1Kb] 6. Quid nos dicturi sumus, fratres? qualem excusationem habere poterimus, qui, amplas et spatiosas domos habentes, uix aliquando dignamur excipere peregrinum? ignorantibus, imo non credentibus, quod in omni peregrino Christus excipitur, sicut et ipse dixit: Hospes fui, et non suscepistis me; et: Quandiu non fecistis uni de minimis iis, nec mihi fecistis.

7. Laboriosum et fastidiosum nobis est in pauperibus excipere Christum in patriam nostram? Timeo  ne nobis ille dicat: Ite, et non nos recipiat in beatitudine sua. Contemnimus illum in mundo? Timeo ne nos contemnat in celo, secundum quod ipse dixit: Esuriui, et non dedistis mihi manducare; et: Quandiu non fecistis uni de minimis iis, nec mihi fecistis; et quod post sequitur.

8. Fratres auertat hoc Deus a nobis; hoc enim postea addit, dicens: Discedite a me, maledicti, ite in  ignem eternum. Ego in hanc sententiam neminem iudico. Unusquisque attendat sententiam suam; nec tamen arguo, et reprehendo, quia forte aliquoties uenit per negligentiam, ut uestimenta que debuerunt accipere pauperes deformentur a tineis; et timeo ne ipsis panni ad testimonium proferantur in die iudicii, secundum quod Iacobus dicit: Agite nunc, diuites, plorate, ululantes in miseriis que aduenient uobis. Diuitie uestre putrefacte sunt.

[1Kb] 9. Et omnia, sicut dixit, fratres karissimi, qui per Apostolum suum comminatur Christus, licet nos nimium terreant, non tamen de Dei misericordia desperandum est. Aut ego et mei si negligenter cum Dei adiutorio, cum possumus, nos emendare uolumus, eleemosynas, quas hucusque parcius fecimus, largius erogemus, et que pro peccatis preteritis cum 310 dolore, et gemitu, et spe repausationis dominica misericordia docemur.

[1Kb] 10. Ergo, sicut supra suggessimus, fratres karissimi,  ieiunia nostra eleemosynarum pinguedo commendet, quia tale est ieiunium sine eleemosyna, qualis sine oleo est lucerna. Nam sicut lucerna que sine oleo accenditur fumare potest, lucere non potest, ita ieiunium sine eleemosyna carnem quidem cruciat, sed caritas lumine animam non illustrat. Interim uel quod ad presens agitur, fratres, sic ieiunemus, ut prandia nostra pauperibus erogemus, ut quod pransuri eramus, non in nostris sacculis, sed in uisceribus pauperum reponamus, quia manus pauperum gazophylacium Christi est: quidquid accipit, ne in terra pereat, in celo reponit; quia quamuis quod pauper accipit consumatur, merces tamen boni operis in celo reconditur.

[1Kb] 11. Nam si prandia nostra exquisitis saporibus et multiplicatis ferculis expendere studemus ad cenam, sicut corpori nostro delicie non solum non subtrahuntur, sed etiam duplicantur, ac sic corpori uestro nichil minuitur, sic anime nichil augetur. Hoc,  fratres, timens magis, quam de uobis aliquid sinistrum credens, admoneo. Scio enim ex uobis plures, Deo propitio, et peregrinos assidue accipere, et pauperibus frequenter dare. Et ideo quod suggero ad hoc proficiat. Qui uero non facit, aut forte tardius faciebat, tam sanctam sibi et omnino placitam operationem in consuetudinem trahat.

12. Et licet credam quod, Deo inspirante, semper superuenientibus festiuitatibus, castitatem et caritatem ante plures dies etiam cum propriis uxoribus custodiat caritas uestra, tamen, licet et superfluo etiam, quod uos facere credo, caritatem contemplationis admoneo, ut per totam Quadragesimam, et usque ad finem Pasche castitatem et caritatem, Deo auxiliante, seruetis, ut in illa sacrosancta solemnitate paschali caritatis lucerna uestiri, eleemosynis dealbari, orationibus, uigiliis et ieiuniis, uel aliquibus celestibus et spiritualibus margaritis ornari possitis, non solum cum amicis, sed etiam cum inimicis, ut pacifici libera et secura  conscientia ad altare Domini accedentes, corpus ac sanguinem eius, non ad iudicium, sed ad remedium possitis accipere.

[1Kb] 13. Sed cum de eleemosynis loquimur, non conturbetur angusta paupertas. 311 Omnia enim complere quisquam poterit, cum fecit quod potuit, quia uoluntas perfecta faciendi reputatur pro opere facti. Sed hoc ille implet, qui hominem pauperem quasi  seipsum considerare uoluerit, et sic pauperi tribuat, quomodo si ipse in tali necessitate esset, secum fieri cupiebat; et qui fecerit sic, et Noui et ueteris Testamenti precepta compleuit, implens illud Euangelium : Omnia quecunque uultis ut faciant uobis homines, et uos facite illis similiter. Etenim lex et propheta sic impletur ad gloriam, ad quam uere et perfecte caritatis legem pius uobis Dominus sua protectione perducat. Amen. Prestante Domino nostro Iesu Christo, cui est honor, et imperium sine fine in secula seculorum. Amen.



SERMO II.---Contra Arianos.

1. ueni, domine Iesu Christe Redemptor noster, qui equalem potestatem cum Patre habes. ueni, et contere caput draconis magni; et dic nobis quid es, quomodo Arius iste aliud docet quam es. Dic, dic, audiamus, unde hereticos conuincamus. Audite, fratres karissimi, quid Dominus dicat. Ego sum,  inquit, uia, ueritas, et uita. Nemo uenit ad Patrem, nisi per me. Secundum diuinitatem ueritas et uita, secundum humanitatem uia. Tu autem, heretice Ariane, qui minorem uis esse diuinitate uitam et ueritatem, sequitur ut non peruenias ad Patrem. Sed adhuc, domine Iesu, contere caput draconis, et dic quid cum Patre sis. Te audiamus dicentem, non hereticum blasphemantem; dic, quid sis cum Patre. Ego, et Pater unum sumus. Dic adhuc. Ego in Patre, et Pater in me est. Adhuc dic. Qui uidet me, uidet et Patrem.

2. Credis iam, heretice, tante auctoritati? an ipsius testimonium de se ipso non admittis, sed alios testes inquiris? Ecce introducuntur aduersum te qui te conuincant. Dic, testis Dei Paule, sancte matris Ecclesie organum, qui usque ad sanguinem pro isto testimonio accessisti, et ne false doctrine succumberes, animam posuisti; dic. Audiat qui conuinci formidat. Singulis quibusque dicis: Hoc sentite in uobis, quod et in Christo Iesu; qui cum in forma Dei  esset, non rapinam arbitratus est esse se equalem Deo. Audis, heretice, equalem Deo, audis formam Dei? et tu minorem Patre filium dicere audes? ueniat et alius testis, ut in duobus uel tribus testibus confirmetur equitas ueritatis. Dic et tu, sancte Petre, quid tibi reuelauerit, non caro, et sanguis, sed pater celestis: Tu es Filius Dei uiui. Et in epistola ad gentes secunda. Notam facimus uobis domini nostri Iesu Christi uirtutem, et prescientiam, et magnitudinem. Audis, prestigiator, uirtutem, audis prescientiam, audis et magnitudinem; in quo ergo, heretice, Christum dicis esse minorem? Sed ingrediatur et tertius testis, ut tres unum uerum testimonium dicant uni Trinitati, et trine diuinitati. Dic et tu, sancte Ioannes, qui super pectus Saluatoris discumbebas, et uidebas super celestia mirabilia uerbum Dei. Dic, inquam, quid ueritatis de Dei Filio sentis. In principio 312 erat uerbum, et uerbum erat apud Deum, et Deus erat uerbum. Et in epistola: Scimus  quoniam Filius Dei uenit, et dedit nobis intellectum, ut sciamus quod uerum est, et simus in uero Filio eius; hic est enim uerus Deus, et uita eterna.

3. Tu autem, uirulente serpens, minorem dicendo Filium, qui est uerus Deus, non habebis uitam eternam. Sed ad confutandam contumaciam tuam ipse Pater testimonium Filio dicat, ut nichil amplius queras, nichilque amplius credas. Dicit enim per prophetam: Tecum principium in die uirtutis tue. Principium Pater, principium Filius; ergo Pater et Filius principium sine ullo principio. Tecum, inquit, principium in die uirtutis tue in splendoribus sanctorum, ex utero ante luciferum genui te. Tanquam diceret: Ut sancti illuminarentur, processisti ex me. Nec scilicet fuit, dilectissimi, alia causa cur uel ipsa  nomina Patris, scilicet, et Filii, et Spiritus sancti seiuncta uiderentur, nisi ut sancti homines instruerentur. Ceterum quid Moysi ab ipsa Trinitatis substantia dictum est? Ego sum, qui sum; et sic dices: Qui est misit me. Ergo ex utero in splendore sanctorum generatus est Filius. Sed ne hanc generationem carnaliter uel temporaliter acceperis factam, audi quomodo eum genuerit. Eructauit cor meum, inquit. uerbum bonum, Ioannes testis dicit: In principio erat uerbum. Deus Pater dicit: Eructauit cor meum, inquit, uerbum bonum. Propheta Habacuc dicit: Ambulabat uerbum. Audis uerbum, et hoc in principio esse apud Deum, et Deum esse uerbum. Testimonium Trinitatis per totum mundum contra te clamat. Et tu, pessime Ariane, contra totum mundum ueluti rabidus canis delatras?

4. Sed audi adhuc unde plenius conuincaris, quod perfecta Trinitas unus sit uerus Deus. Patris namque uox est ad Filium per prophetam: In splendore, inquit,  sanctorum ex utero genui te. Eiusdem quoque Patris uox est per prophetam de Spiritu sancto: Spiritus, inquit, a me prodiit. Filii autem uox est in Euangelio, ostendens Patrem in se esse, seque in ipso, ubi ait, Pater in me manens facit ipse opera. Eiusdem etiam Filii uox est de Spiritu sancto, ostendens quia quomodo procedit ex Patre, ita quoque ex se ipso, ubi ait ad discipulos suos: Accipite Spiritum sanctum. Si cui remiseritis peccata, remittentur illi. Unde et apostoli Pauli: Si quis spiritum Christi non habet, hic non est eius. Si ergo Filius in Patre, et ex Patre, et Spiritus sanctus simul est et in Filio, et in Patre, non est diuisa Trinitas, ubi perfecta unitas est. Discedat ergo Arianus pestifer labyrintheus, quod draco; iam, inquam, confusus discedat, et reus, quia Trinitas unus est Deus.

5. Sed quomodo tibi peruersa heresis, uerba mea proficient, cum sis aspis surda, obturans aures, ne audias incantantium uoces? Noueris te tamen a uirga serpentis edendam, dum oues quas tenes captiuas  ad suum ille pastor ouile reduxerit, ut sit unus grex et unus pastor. Iste igitur pastor noster, dilectissimi, qui in uirga pascit, et regit, ipse pastor est, ipse rector noster est, ipse fabricator, ipse architectus noster. Magnum te pastorem uideo, domine Iesu, oues pascentem, errantem inquirentem, 313 inuentamque cum gaudio ad gregem tuis humeris reportantem. Magnum quippe te uideo architectum, uirgam ferentem, et de ista uirga multa miracula facientem. Multum itaque, fratres, expositionem expauesco uirge; sed dum diuinarum Scripturarum considero loca, uirga sancta Maria, uirga ipse Christus, uirga crux. Et in ista o quam magna miraque fecit! Scalas, per quas hominem lapsum leuauit ad Patrem, per has denique scalas ascenderunt sancti homines, continentes coniuncti atque fideles, non quidem gradibus pedum, sed gressibus morum.

6. Boni ergo mores si requirantur, in omnibus in ueniuntur. Uterque enim sexus et omnis etas in his  sanctorum moribus unitationis habet exemplum. Imitentur itaque senes mores Tobie, qui cum corpore cecus esset, uiam uite filio demonstrabat in corde; ille eum in terra manu ducebat, iste monitis eum sanctis erigebat ad celum. Imitentur adolescentes Ioseph sanctum, pulchrum corpore, sed pulchriorem mente, quem castitas sic possederat, ut impudice domine minis eius non posset uiolari corpus, cuius iam Dominus possederat mentem. Imitentur uirgines sancte beatam Domini sui matrem Mariam. Imitentur uidue religiosam uiduam Annam. Imitentur et coniugate castam Susannam, quia uirgo Christi mater Maria quod nouit impleuit; Anna uidua in orationibus et ieiuniis usque in finem perseuerantem tenuit; Susanna casta pro pudicitia coniugali usque ad  periculum mortis accessit. Nunc igitur, coniugate, intendite qualis huius uocis a Scriptura sancta imitatio proponatur; non enim predicat quod fuerit auro, monilibus, uel ueste pretiosa, forinsecus compta, cum fuerit intus utique castitatis ornata pudore. Omnibus uero Christus uitam donauit, quibus bonos instituit mores. Et propterea ipse uir de femina est nasci dignatus, quia ab ipso uterque erat sexus a morte liberandus. Multa diximus, fratres. Intentissime audistis, epulas dominicas libentissime comedistis. Rependite ergo uicem ministratori uestro, ut si non uerbo, uestris saltem orationibus pascat. Exolicit.



SERMO III.---Homilia.

1. Fratres, oportet, nos satis timere tres causas per quas totus mundus periit, gula, cupiditas, superbia. Quia diabolus per istas tres causas Adam primum hominem circumuenit, dicens: In quacunque die comederis de hoc ligno, statim aperientur oculi tui.  Nos autem semper timeamus has tres causas, ne, sicut Adam, in inferno damnemur. Fratres, contra gulam teneamus abstinentiam, contra cupiditatem largitatem, contra superbiam humilitatem. Nam hoc scimus, quod Christiani dicimur, quod angelum custodem habemus, quia ipse Saluator dixit: Amen dico uobis quia angeli eorum semper uident faciem Patris mei, qui in celis est.

2. Quia pro certo nobis credendum est quia omnia opera nostra tam in die quam in nocte, omni hora, siue bona, siue mala, quecunque facimus, ab ipso angelo renuntiantur in conspectu Dei. Nam cum angelus hortatur nobis consilium ad bona opera facienda, ipsum angelum semper 314 habere credimus a dextris; cum autem cogitamus malum agere, aut aliqua peccata conamur committere tam capitalia quam minuta, tunc habemus hortatorem malignum diabolum, ut cum peccare cogitamus, et peccamus, diabolus gaudet, ille sanctus angelus tristatur. Cum dicimus  otiosa uerba, et praua, consilium est diaboli; cum autem ingemiscimus, et suspiramus, et cogitamus aliqua bona opera facere, tunc habemus consiliatorem illum sanctum angelum Dei.

3. Nam illa tria mala opera, que superius diximus, diabolus subministrauit per malum consilium in Adam, hoc est, gula, cupiditas, superbia. Iste tres cause multa mala generant, id est, sacrilegium, homicidium, adulterium, furtum, auaritiam, luxuriam, falsum testimonium, iram, discordiam, periurium. Ista omnia per illas tres preuaricationes subministrauerunt [Forte subministrantur] ante hominem per artem diabolicam. Istis periculis anime in infernum religantur. Ergo sumamus nos arma angeli Dei, hoc est, crucem Christi. Ponamus contra superbiam humilitatem, contra gulam abstinentiam, contra cupiditatem eleemosynarum largitionem, contra sacrilegium ueram penitentiam, contra homicidium dilectionem Dei et proximi, contra fornicationem  continentiam, contra furtum bonitatem et benignitatem, contra auaritiam largitatem, contra luxuriam castitatem, * patientiam, contra discordiam bonam concordiam et uerissimam pacem, contra periurium timorem Domini et uiam rectam, firmissimam fidem tenentes coram Deo, et hominibus cum iustitia et sanctitate.

4. Ista sunt arma angelica, et lorica fortis, et scutum firmissimum, et galea salutis. Qui ista arma in omni loco secum habuerit, nullus diabolus ei nocere poterit; sed hic et in eternum saluus erit. O dilectissimi fratres, contra pessimum hostem tantum armare nos debemus, ut illum superare ualeamus, quia ipse preparatus est, ut latro, ad furandum bona opera, mala consiliat et subministrat. Sunt multi qui per audaciam aduersarii mala securitate decipiuntur, et cogitant inter se dicentes: Iuuenis sum, et tempus habeo mundo frui, cum ad senectutem uenero, penitentiam agam. O miser qui hec cogitas,  quia una hora uite tue spatium non habes, nec potestatem unius diei.

5. Fratres, non decipiat uos ista praua securitas, sed semper diem mortis ante oculos habeamus cum timore, et uera penitentia. Dic, ubi sunt reges, ubi diuites, ubi diuitie eorum, et ornamenta eorum? Ipsi, uelut umbra, transierunt, ut somnium euanuerunt; aurum, et argentum, et omnia ornamenta eorum in hoc mundo remanserunt, et ipsi sine fine cruciantur in inferno, ubi uermes eorum non moriuntur, et ignis eorum non exstinguitur. In quo inferno non est ulla uox, nisi gemitus; ibi non est ulla requies, nisi flamma, ubi multi querunt finem mortis, et mori non possunt. Scriptum est enim: Potentes potenter tormenta patiuntur.

6. O fratres, intelligite, dicit Psalmista: Non mortui laudabunt te, Domine, neque omnes qui descendunt in infernum. Fratres, quomodo possunt nominare Deum, qui semper sunt in tenebris, et in loco tenebroso, et semper clamant: ue tam tenebrosum locum, tam tenebrosam  foueam, 315 tam obscuram cauernam, tam amarum locum, tam miserrimam uitam, tam dolorosam mansionem? O miseri, de tam parua uita tam longam mortem, de tam parua consolatione tam longam captiuitatem, de tam parua letitia tam longam tristitiam, de tam paruo lucro tam graue damnum, de tam paruo honore tam longos dolores, de tam parua iucunditate tam amaras lacrymas, tam immensa suspiria, tam luctuosos gemitus, tam magnam iram et tristitiam. Ibi non adiuuat pater ad filium, nec filius ad patrem; ibi non inuenitur amicus qui redimat amicum, neque frater qui succurrat fratri. Ibi amatur penitentia, sed tarde agitur. ue! duram mansionem, tam cruciabilem flammam, tam immensa tormenta.

7. Ibi miseri cum miseris, superbi cum superbis, homicide cum homicidis, adulteri cum adulteris, iniqui fures cum falsis mercatoribus, falsi monachi cum falsis puellis, falsi sacerdotes cum falsis episcopis, laici similiter cum pessimis laicis. Ibi pessime mulieres  cum infelicissimis meretricibus: omnes inenarrabilibus cruciabuntur flammis, et non habebunt requiem, nisi Dominica die resurrectionis, sicut beatus Augustinus dicit: Dominica die resurrectionis qua hora Dominus noster surrexit a mortuis mane, ille anime iustorum ueniunt uisitare sepulcra sua, et dicere: Bene ualeas, bone socie quia bene egisti mecum in hoc seculo, bonum uas, amice dilectissime. Tu magis consensisti arma angelica, quam impugnationem diaboli, quia scriptum est: uolui ieiunare, penitentiam agere, eleemosynas dare, nudos uestire, infirmos uisitare, ad ecclesiam uenire, sanctas Scripturas audire, et custodire, Dei seruos amare, tu mihi consensisti, et honorasti, quia tu es factura Dei, et ego inspiratio uite, et a Deo creata. Tu requiesce modicum tempus in pace securus, et ego reuertar ad te in mansione eterna, ut uideas qualem mansionem et quantam gloriam nobis preparauit Deus in eternum, quia felices sunt qui seruiunt  ei, et lucebunt cum eo sicut sol, sicut ipse Dominus ait: Iusti fulgebunt sicut sol in regno Patris mei, et tunc gaudebunt mecum sine fine. Quia quamuis due concupiscentie fuissent inter oculorum et oris luxuriam, eis non consensisti. Prope est ubi mecum mercedem eternam recipias, et ibi requiesces in secula seculorum.

8. Similiter et illa peccatrix anima cum nequissimo angelo Satane cum calumnia et cum uitiis suis loquitur dicens: Heu! heu! miserum corpus, quid tanta mala egisti mecum? Et ego cum Satana fui cum uitiis suis, quia non consensisti arma angelica contra insidias diaboli Quia tu concupisti manducare, bibere, luxuriari, occidere, adulterari, fornicari, furari, concupiscere, mentiri, falsum testimonium dicere, opera diaboli facere, et non egisti penitentiam, sed in mala securitate, et negligentia delecisti, tu iaces in imo, ego crucior in inferno. Prope est dies iudicii, quando reuertar ad te, et resurges in  nouissima die, ut recipias mala que operatus es in mundo cum auctore diabolo mortis, et mecum eris in damnatione mortis, et sine fine cruciaberis in secula seculorum. O homo, qui hec audis, expauesce pro peccatis et negligentiis, et dum tempus habes 316 et spatium, festina, et age penitentiam, antequam claudatur ianua uite, ut securus recipias premia glorie, et uitam eternam cum angelis Dei, et cum omnibus sanctis in secula seculorum. Amen.



SERMO Iu.---De corpore et sanguine Domini in Pascha.

1. Magnitudo celestium beneficiorum angustias humane mentis excedit. Et propterea ita ordinauit diuina Prouidentia, ut quod capere in nobis ratio, rerum mole uicta, non poterat, fides deuota conciperet, et intellectum credulitas robusta nutriret. Cum ergo per primam transgressionem per Adam origini et morti teneremur obnoxii, prospiciens ex alto Dominus, in quo essemus generi debitores, iuxta qualitatem  captiuitatis reparauit munus redemptionis. Id est, ut pro debita morte offerret indebitam, quia nec nos habebamus unde uiueremus, nec ille unde moreretur.

2. Materiam de nostra mortalitate suscepit, ut de suo immortalitate collata mori posset uita pro mortuis. Et ideo quia corpus assumptum ablaturus erat ex oculis nostris, et sideribus illaturus, necessarium erat ut nobis in hac die sacramentum corporis et sanguinis sui consecraret, ut coleretur iugiter per mysterium quod semel offerebatur in pretium. Ut quia quotidiana et indefessa currebat pro hominum salute redemptio, perpetua esset etiam redemptionis oblatio. Et perennis illa uictima uiueret in memoria, ut semper presens esset in gratia. uere unica et perfecta hostia fide estimanda, non specie. Nec exteriori censenda uisu, sed interiori affectu.

3. Unde merito celestis confirmat auctoritas quia caro Christi uere est cibus, et sanguis eius uere est  potus. Recedat ergo omne infidelitatis ambiguum, quandoquidem qui auctor est muneris ipse etiam testis est ueritatis. Nam inuisibilis sacerdos uisibiles creaturas in substantiam corporis et sanguinis sui uerbo suo secreta potestate euertit [Forte, conuertit], ita dicens: Accipite et edite; hoc est enim corpus meum. Et sanctificatione repetita: Accipite, inquit, et bibite; hic est sanguis meus . Ergo sicut ad nutum precipientis Domini repente ex nichilo substiterunt excelsa celorum, profunda fluctuum, uasta terrarum, pari potentia in spiritualibus sacramentis uerbi precipit uirtus, et seruit effectus.

4. Quanta itaque et quam celebranda beneficia uis diuine benedictionis operetur attende. Et ut tibi nouum et impossibile non debeat uideri quod in Christi substantiam terrena et mortalia commutentur, te ipsum, qui iam es in Christo regeneratus, interroga. Dudum alienus a uita, peregrinus a misericordia, a salutis uia intrinsecus mortuus exsulabas.  Subito initiatus Christi legibus, et salutaribus mysteriis innouatus, in corpus Ecclesie, non uidendo, sed credendo transisti, et de filio perditionis adoptiuus Dei filius occulta puritate fieri meruisti.

5. In mensura uisibili permanens maior factus es te ipso inuisibiliter sine quantitatis augmento. Cum ipse atque idem esses, multo altius 317 fidei processibus exstitisti. In exteriori nichil additus es, et totus in interiori homine mutatus es. Ac sic homo Christi filius effectus, et Christus in hominis mente formatus est. Sicut ergo sine corporali sensu, preterita uilitate deposita, subito nouam indutus es dignitatem, et sicut hoc quod in te Dominus lesa curauit, infecta diluit, maculata detersit, non oculis, sed sensibus tuis credis: ita et tu cum ad reuerendum altare salutari cibo potuque reficiendus accedis, sacrum Domini tui corpus et sanguinem fide respice, honore mirare, mentem erige, cordis manu suscipe, et maxime haustu interiori assume.

6. Quod si illud legis manna, de quo legitur: Pluit  illis manna, ut ederent , hoc unicui que sapiebat quod desideriis concupisset, aliud erat quod sumebatur, aliud erat quod uidebatur, et inuisibiliter sapor ille in singulorum sensibus formabatur, ergo illud legis manna celitus illapsum per multimodas suauitates nature sue meritum et generis sui excedebat intuitum. Et cum creaturam suam dispensatio largitoris multiplici diuersitate condiret, prebebat gustus quod ignorabat aspectus. Iuxta percipientis affectum esce illi nouitas et dignitas nascebatur, et unumquemque uariis et alienis saporibus reficiebat mellifluum illius pluuie donum, et multiplex sicci imbris obsequium.

7. Que cum ita sint, quod illic auiditas faciebat, hic fides faciat. Sic legimus: Accedit homo ad cor altum, et exaltabitur Deus . Ideo quod ibi delectatio obtinebat in faucibus, hic benedictio operetur in sensibus. Ad agnoscendum et percipiendum sacrificium ueri corporis ipsa roborat potentia consecrantis.  Qui tunc latuit prefiguratus in manna, sit tibi nunc manifestus in gratia. Ipsum autem fuisse in manne illius specie presignatum, etiam Propheta euidenter ostendit, dicens: Panem celi dedit eis, panem angelorum manducauit homo . Et quis panis angelorum est, nisi Christus, qui eos cibo sue caritatis et lumine sue claritatis exsatiat? Hoc pane, dicente Propheta, sexta die duplum colliges, Sabbato autem non colliges, dum a primo, id est, Dominico die, in lege tribuitur, et in solo Sabbato denegatur.

8. Iam tunc Christus ab Ecclesia, cui Dominicum resurrectio consecrauit, recipiendus ostenditur, et a Synagoga, ad quam cultus Sabbati pertinebat, negandum esse predicitur, dum dies iste septimus est, qui celestis panis fraude multatur. De quo pane uetus narrat historia: Nec qui plus collegerat habuit amplius, nec qui minus parauerat reperit minus . Quod corpus, sacerdote dispensante, tantum est in exiguo, quantum esse constat in toto. Quod cum ecclesia fidelium sumit,  sicut plenum in uniuersis, ita integrum esse probatur in singulis. De quo sensu apostolica sententia deriuata est dicens: Qui multa habet, non abundauit; et qui modicum, non minorauit .

9. Si forte panis esum esurientibus apponeremus, non ex toto perueniret ad singulos, quia particulatius et minutatius pro portione sua unusquisque perciperet. De hoc uero pane, cum assumitur, nichil minus habent singuli quam uniuersi. Totum unus, totum duo, totum plures sine diminutione percipiunt, quia benedictio huius sacramenti scit distribui, nescit 318 distributione consumi. Sacramenti itaque huius formam etiam in Iudeorum paginis inuenimus expressam. Nam de Melchisedech in Genesi legimus: Et Melchisedech rex Salem protulit panem, et uinum, et benedixit Abrahe; fuit autem sacerdos Dei summi . In quo dum a preputio, id est, a gentilitate circumcisio futura benedicitur, Ecclesie gloria predicatur, et synagoge infideli plebs ex gentibus  acquisita preponitur.

10. Hic ergo Melchisedech, cuius genealogia uel origo notitiam illius temporis latuit, oblatione panis et uini hoc Christi sacrificium presignauit. De quo Propheta pronuntiat: Tu es sacerdos in eternum secundum ordinem Melchisedech . Nam et beatus Moyses, de eo mysterio loquens, uinum et sanguinem sub una appellatione significat in benedictione patriarche dominicam passionem multo ante demonstrans, ita inquiens: Lauabit in uino stolam suam, et in sanguine uue pallium suum . Aduerte quam euidenter constet uini creaturam Christi sanguinem nuncupandam.

11. Quiquid adhuc de hac duplici specie inquirere debeas, ipso Domino attestante, agnosce. Nisi, inquit, manducaueritis carnem Filii hominis, et biberitis eius sanguinem, non habebitis uitam in uobis . Quod testimonium contra Pelagianos euidentissimum atque ualidissimum est, qui asserere arrepta impietate  presumunt, non propter uitam, sed propter regnum celorum baptisma paruulis conferendum. Sub iis enim Domini uerbis quibus euangelista pronuntiat non habebitis uitam in uobis, aperte intelligenda est omnis anima munere baptismi uacua, non solum gloria carere, sed uita. Hoc itaque dominici sanguinis uinum aqua esse miscendum, non solum traditione, sed etiam ipso genere passionis Dominus ostendit, ex cuius sacro latere sanguis et aqua lancee illisione profluxit. Sicut Propheta multo ante precinuit, dicens: Percussit petram, et fluxerunt aque . Et Apostolus: Bibebant, inquit, de consequenti eos petra . uides quod qui de Christi biberit gratia, sequitur eum Christi misericordia.

12. Sed et in Salomone de ipso Christo predictum legimus: Sapientia, inquit, edificauit sibi domum , id est, corpus hominis assumpsit, in quo habitauit plenitudo diuinitatis. Et subdidit: Excidit columnas septem. Quia illum benedictio Spiritus sancti gratia septiformi impleuit. Mactauit hostias suas,  miscuit in cratera uinum suum, et parauit mensam suam. Et in sequenti: uenite, et edite de panibus meis, et bibite uinum quod miscui uobis. Admixtum ergo aqua uinum legimus; nunc causam qua utrumque misceri Dominus uoluerit inquiramus. Quando in Iudeorum conuiuio nuptiali uinum, id est, fides deficiebat in eis, uinum, inquam, deficiebat, quia uinea fructum negabat. De qua dicitur: Exspectaui ut faceret uuas, fecit autem spinas . Unde et sertum spineum capiti Redemptoris imposuit.

13. Quando ergo Dominus nuptiali tempore, id est, quando sponsus Ecclesie sue paschali exsultatione iungendus aquas in uina conuertit, manifeste prefigurabat multitudines gentium sanguinis sui gratia esse uicturas. Per aquas enim significari populos, sacris aperitur eloquiis. Sic 319 legimus: Aquas istas, quas uidisti, populi sunt, et gentes, et lingue . uidemus in aquis figuram gentium demonstrari in uino autem dominice passionis sanguinem ostendi.  Ac sic dum in sacramentis uinum aqua miscetur, Christo fidelis populus incorporatur et iungitur, et quadam ei copula perfecte caritatis unitur, ut possit dicere cum Apostolo: Quis nos separabit a caritate Christi? Tribulatio? An persecutio, et cetera ?

14. Deus autem homini suscepta sanctificatione miscetur, quando fides in ipso pectore, affectus iustitie, misericordie, pietatis, infunditur. Etiam in hoc ipsum quod numerosis tritici granis panem confici nouimus, unitatem constat assignari populorum. Sicut enim frumentum quod solida purgantis sollicitudine  preparatur in candidam speciem molarum labore perficitur, ac per aquam et ignem in unius panis substantiam congregatur, sic uarie gentes diuerseque nationes in unam fidem conuenientes unum de se Christi corpus efficiunt; et Christianus populus, quasi tritici innumerabilis grani, a sacrilegis nationibus, fide purgante atque cribrante, collectus cernitur, quando discernitur, et in unum, quasi infidelium lolio pertranseunte, colligitur, et dum Testamentorum instructione, uelut frumentum gemino molarum opere, curatum nitescit, et in illam prime originis dignitatem natiuo candore mutatur ac per aquam baptismi, uelut per ignem Spiritus sancti, eterni illius panis corpus efficitur.

15. Sicut ergo separari grana ab illius confecti panis adunatione non possunt, et sicut aqua ad propriam redire substantiam uino mistam iam non potest: sic et fideles quique, atque sapientes, qui redemptos se Christi sanguine et passione cognoscunt, ita debent quasi inseparabilia membra capiti suo fide, conuersatione  et ardentissima religione sociari, ut ab eo non uoluntate, non necessitate seiungi, non ulla terrene spei ambitione, non denique ipsa possint morte diuelli. Nec dubitet quisquam primarias creaturas nutu potentie presentia maiestatis in dominici corporis transire naturam, cum ipsum hominem uideat artificio celestis misericordie Christi corpus effectum. Sicut autem quicunque ad fidem ueniens ante uerba baptismi adhuc in uinculo est ueteris debiti, his uero commemoratis, mox exuitur omni fece peccati, ita quando benedicende uerbis celestibus creature sacris altaribus imponuntur, antequam in uocatione summi nominis consecrentur, substantia illic est panis et uini. Post uerba autem Christi, corpus et sanguis est Christi.

16. Quid autem mirum est, si ea que uerbo potuit creare, uerbo possit creata conuertere? Imo iam minoris uidetur esse miraculi, si id quod ex nichilo agnoscitur condidisse, iam conditum in melius ualeat commutare. Require quid ei possit esse difficile, cui  facile fuit uisibilia et inuisibilia uoluntatis imperio suscitare; cui facile fuit hominem de limi materia figurare, imagine etiam sue diuinitatis induere; cui promptum est eum sursum reuocare de inferis, restituere de perditione, reparare de puluere, de terra in celum leuare, de homine angelum facere, corpus humanum conforme corpori claritatis sue reddere, et figmentum suum in regni sui consortio sublimare. Ut qui corpus nostre fragilitatis sumpserat, nos in 320 corpus sue immortalitatis assumat. Ad quam gloriosam resurrectionem piis uos operibus preparare dignetur, qui regnat in secula seculorum. Amen.





APPENDIX XIII. DE ECCLESIASTICIS DOGMATIBUS. 



CAPUT PRIMUM.---De fide Trinitatis.
[1Kb] 

Credimus unum esse Deum Patrem, et Filium, et Spiritum sanctum. Patrem, eo quod Filium habeat; Filium, eo quod Patrem habeat; Spiritum sanctum, eo quod sit ex Patre et Filio procedens, Patri et Filio ceternus. Pater ergo principium deitatis; qui sicut nunquam fuit non Deus, ita nunquam fuit non Pater, a quo Filius natus, a quo Spiritus sanctus non natus, quia non est Filius; neque ingenitus, quia non est Pater; neque factus, quia non est ex nichilo, sed ex Deo Patre, et Deo Filio Deus procedens. Pater eternus eo quod eternum habeat Filium, cuius eternus sit Pater.  Filius eternus, eo quod sit Patri ceternus. Spiritus sanctus eternus, eo quod sit Patri et Filio ceternus. Non confusa in una persona Trinitas, ut Sabellius dicit, neque separata, aut diuisa in natura Diuinitas, ut Arius blasphemat; sed alter in persona Pater, alter in persona Filius, alter in persona Spiritus sanctus. Unus natura in sancta Trinitate Deus Pater, et Filius, et Spiritus sanctus.



CAP. II.---De incarnatione Christi. [1Kb]

Non Pater carnem assumpsit, neque Spiritus sanctus, sed Filius tantum; ut qui erat in diuinitate Dei Patris  Filius, ipse fieret in homine hominis matris filius, ne filii nomen ad alterum transiret, qui non esset eterna natiuitate Filius. Dei ergo Filius factus est hominis filius, natus secundum ueritatem nature ex Deo Dei Filius, et secundum ueritatem nature ex homine hominis filius, ut ueritas geniti non adoptione, non appellatione, sed in utraque natiuitate Filii nomen nascendo haberet, et esset uerus Deus, et uerus homo unus Filius. Non ergo duos Christos neque duos Filios fatemur, sed Deum et hominem unum Filium; quem propterea et unigenitum dicimus, manentem in duabus substantiis, sicut ei nature ueritas contulit, non confusis naturis, neque immistis, sicut Timotheani uolunt, sed societate unitis. Deus ergo hominem assumpsit, homo in Deum transiuit; non nature uersibilitate, sicut Apollinariste dicunt, sed Dei dignatione, ut nec Deus mutaretur 321 in humanam substantiam assumendo hominem, nec homo in diuinam glorificatus in Deum, quia mutatio  uel uersibilitas nature et diminutionem et abolitionem substantie facit. Creditur a nobis sine confusione coniuncta sancta Trinitas, sine separatione distincta. Natus est ergo Dei Filius ex homine, et non per hominem, id est, non ex uiri coitu, sicut Ebion dicit; sed carnem ex uirginis corpore trahens, et non de celo secum afferens, sicut Marcion, Origenes et Eutyches affirmant. Neque in phantasia, id est, absque carne, sicut ualentinus asserit, id est, neque putatiue imaginatum, sed corpus uerum. Non tantum carnem ex carne, sicut Marcianus, sed uerus Deus ex diuinitate et uerus homo ex carne, unus Filius; in diuinitate uerbum Patris et Deus, in homine anima et caro. Anima non absque sensu et ratione, ut Apollinaris, neque caro absque anima, ut Eunomius; sed anima cum ratione sua, et corpus cum sensibus suis, per quos sensus ueros in passione et ante passionem sue carnis dolores sustinuit.



CAP. III.---Quod eternus Deus ex uirgine natus sit. [1Kb]

 Neque sic est natus ex uirgine, et ut diuinitatis initium homo nascendo acceperit, quasi antequam nasceretur ex uirgine Deus non fuerit, sicut Artemon, et Berillus, et Marcellus docuerunt; sed eternus Deus et homo ex uirgine natus est.



CAP. Iu.---De Trinitate perfecta.

Nihil creatum aut seruiens in Trinitate credamus, ut uult Dionysius, fons Arii; nichil inequale, ut uult Eunomius, ut Arius; nichil inequale gratie, ut uult Aetius; nichil anterius posteriusue, aut minus, ut Arius; nichil extraneum, aut officiale alteri, ut Macedonius; nichil persuasione aut subreptione insertum, ut Manicheus; nichil corporeum, ut Melito et Tertullianus; nichil corporaliter effigiatum, ut Anthropomorphus, et uadianus; nichil sibi inuisibile a creaturis, ut Origenes; nichil creaturis uisibile, ut Fortunatus; nichil moribus uel uoluntate diuersum, ut Marcion; nichil ex Trinitatis essentia ad creaturarum naturam deductum, ut Plato et Tertullianus; nichil  officio singulare, nec alteri communicabile, ut Origenes; nichil confusum, ut Sabellius; sed totum perfectum, quia totum ex uno, et unum ex toto; non tamen solitarium, ut presumunt Praxeas et Siluanus, Pentapolitana damnabilis illa doctrina.



CAP. u.---De homousio. [1Kb]

Homousios ergo, id est, cessentialis in diuinitate Patri Filius, homousios Patri et Filio Spiritus sanctus, homousios Deo et homini unus Filius manens  Deus in homine suo in gloria Patris, desiderabilis uideri ab angelis; sicut Pater, et Spiritus sanctus adoratur ab angelis, et ab omni creatura; non homo factus preter Deum, uel Christus cum Deo, sicut blasphemat Nestorius, sed homo in Deo, et Deus in homine.



CAP. uI.---De resurrectione. [1Kb]

322 Erit resurrectio mortuorum omnium hominum, sed una et insimul, et semel. Non prima iustorum, et secunda peccatorum, ut fabula est somniatorum, sed una omnium. Et si id resurgere dicitur quod cadit, caro ergo nostra in ueritate resurget, sicut in ueritate cadit. Et non secundum Origenem immutatio corporum erit, id est, aliud nouum corpus pro carne; sed eadem caro corruptibilis, que cadit, tam iustorum quam iniustorum, incorruptibilis resurget, que uel penam sufferre possit pro peccatis, uel in gloria eterna manere pro meritis.



CAP. uII.Resurrectio omnium communis. [1Kb]

 Omnium enim hominum erit resurrectio: si omnium erit, ergo omnes moriuntur, ut mors ab Adam ducta omnibus filiis eius dominetur, et maneat illud priuilegium in Domino, quod de eo specialiter dicitur: Non dabis sanctum tuum uidere corruptionem . Eius enim caro non uidit corruptionem. Hanc rationem maxima Patrum turba tradente suscepimus. uerum quia sunt et alii eque catholici, et eruditi uiri, qui credunt, anima in corpore manente, immutandos ad incorruptionem et immortalitatem eos qui in aduentu Domini uiui inueniendi sunt, et hoc eis reputari pro resurrectione ex mortuis, quod mortalitatem immutatione deponant, non morte; quolibet quis acquiescat modo, non est hereticus, nisi ex contentione hereticus fiat. Sufficit enim in Ecclesie lege carnis resurrectionem credere futuram de morte.



CAP. uIII.---De iudicio uiuorum et mortuorum.

 Quod autem dicimus in Symbolo, in aduentu Domini uiuos ac mortuos iudicandos, non solum iustos et peccatores significari, sicut Diodorus putat, sed et uiuos eos qui in carne inueniendi sunt, credimus, qui adhuc morituri creduntur, uel immutandi sunt, ut alii uolunt, ut suscitati continuo, uel reformati, cum ante mortuis iudicentur.



CAP. IX.---Peracto iudicio non exspectanda restitutio.

Post resurrectionem et iudicium non credamus restitutionem futuram, quam Origenes delirat, ut demones uel impii homines post tormenta, quasi suppliciis expurgati, uel illi in angelicam, qua creati sunt, redeant dignitatem, uel isti iustorum societate donentur, eo quod hoc diuine conueniat pietati ne quid ex rationalibus pereat creaturis, sed quolibet modo saluetur. Sed nos credamus ipsi iudici omnium et retributori iusto, qui dixit: Ibunt impii in supplicium eternum, iusti autem in uitam eternam  , ut percipiant fructum operum suorum.



CAP. X.---Creatio mundi. Angelorum creatio.

In principio creauit Deus celum et terram, et aquam, ex nichilo. Et cum adhuc tenebre ipsam aquam occultarent, et aqua terram absconderet, facti sunt angeli, et omnes celestes uirtutes, ut non esset otiosa Dei bonitas, sed haberet in quibus per multa ante spatia bonitatem suam ostenderet; et ita hic  uisibilis mundus ex materia que a Deo facta fuerat factus est et ornatus.



CAP. XI.---Solus Deus incorporeus.

Nihil incorporeum et inuisibile natura credendum, nisi solum Deum, id est, Patrem, et Filium, et Spiritum sanctum. Qui ideo recte incorporeus creditur, quia ubique est, et omnia implet atque constringit; ideo et inuisibilis omnibus creaturis, quia incorporeus est.



CAP. XII.---Omnis creatura corporea. [1Kb]

323 Creatura omnis corporea est; angeli et omnes celestes uirtutes corporee, licet non carne subsistant. Ex eo autem corporeas esse credimus intellectuales creaturas, quod localiter circumscribuntur; sicut et anima humana, que carne clauditur, et demones, qui per substantiam angelice nature sunt.



CAP. XIII.---Intellectuales nature immortales.

Immortales esse credimus intellectuales naturas,  quia carne carent, nec habent quo cadant, ut resurrectione egeant post ruinam necessaria.



CAP. XIu.---Anima hominis quomodo creatur. [1Kb]

Animas hominum non esse ab initio inter ceteras intellectuales naturas, nec insimul creatas, sicut Origenes fingit; neque cum corporibus per coitum seminantur, sicut Luciferiani, Cyrillus et aliqui Latinorum presumptores affirmant, quasi nature consequentiam seruantes. Sed dicimus creationem anime solum Creatorem omnium nosse, et corpus tantum per coniugii copulam seminari, Dei uero iudicio coagulari in uulua, et compingi, atque formari, ac formato iam corpore animam creari, et infundi, ut uiuat in utero homo ex anima constans et corpore, et egrediatur uiuus ex utero plenus humana substantia.



CAP. Xu.---Quod due anime non sunt in homine.

Neque duas animas esse dicimus in uno homine,  sicut Iacobus et alii Syrorum scribunt, unam animalem, qua animetur corpus, et immista sit sanguini, et alteram spiritualem, que rationem ministret; sed dicimus unam esse eamdemque animam in homine, que et corpus sua societate uiuificet, et semetipsam sua ratione disponat, habens in sese libertatem arbitrii, ut in sue substantie eligat cogitatione quod uult.



CAP. XuI.---Anima hominis immortalis.

Solum hominem credimus habere animam substantiuam, que exuta corpore uiuit, et sensus suos atque ingenia uiuaciter tenet. Non cum corpore moritur, sicut Aratus asserit, neque post modicum interuallum, sicut Zenon dicit, quia substantialiter uiuit.



CAP. XuII.---Anime brutorum. [1Kb]

Animalium uero anime non sunt substantiue, sed cum carne ipsa carnis uiuacitate nascuntur, et cum carnis morte finiuntur, et moriuntur; et ideo nec  ratione reguntur, sicut Plato et Alexander putant, sed ad omnia nature incitamenta ducuntur.



CAP. XuIII.---Infunditur anima.

Anima humana non cum carne moritur, quia non  cum carne, ut superius diximus, seminatur; sed formato in uentre matris corpore, Dei iudicio creatur, et infunditur, ut uiuat homo intus in utero, et sic procedat natiuitate in mundum.



CAP. XIX.---Due substantie hominis. [1Kb]

Duabus substantiis tantum constat homo, anima et corpore. Anima cum ratione sua, et corpore cum sensibus suis. Quos tamen sensus absque 324 anime societate non mouet corpus. Anima uero et sine corpore rationale suum tenet.



CAP. XX.---Anima et spiritus idem.

Non est tertius in substantia hominis spiritus, sicut Didymus contendit, sed spiritus ipsa est anima; pro spirituali natura, uel pro eo quod spiret in corpore, spiritus appellatur. Anima uero ex eo uocatur, quod ad uiuendum, uel ad uiuificandum animet corpus. Tertium uero, qui ab Apostolo cum anima et corpore inducitur, spiritum gratiam sancti Spiritus  esse intelligamus, quam orat Apostolus, ut integra perseueret in nobis , ne nostro uitio aut minuatur aut fugetur a nobis, quia Spiritus sanctus effugiet fictum .



CAP. XXI.---De libero arbitrio. [1Kb]

Libertati arbitrii sui commissus est homo statim in prima conditione, ut, sola uigilantia mentis adnitente, etiam in precepti custodia perseueraret, si uellet in eo quod creatus fuerat permanere. Postquam uero seductione serpentis per Euam cecidit, nature bonum perdidit, pariter et uigorem arbitrii; non tamen electionem, ne non esset suum quod euitaret peccatum, nec merito indulgeretur quod non arbitrio diluisset. Manet itaque ad querendam salutem arbitrii libertas, id est, rationalis uoluntas, sed admonente prius Deo, et inuitante ad salutem, ut uel eligat, uel sequatur, uel agat occasione salutis, hoc est, inspiratione Dei. Ut autem consequatur quod  eligit, uel quod sequitur, uel quod occasione agit, Dei esse libere confitemur. Initium ergo salutis nostre Deo miserante habemus; ut acquiescamus salutifere inspirationi, nostre potestatis est; ut adipiscamur quod acquiescendo admonitioni cupimus, diuini est muneris; ut non labamur in adepto salutis munere, sollicitudinis nostre est, et celestis pariter adiutorii; ut labamur, potestatis nostre est, et ignauie. Non tamen ad obtinendam sine illo, qui querentes facit inuenire, qui pulsantibus aperit, qui petentibus donat. Sicut ergo initium salutis nostre, Deo miserante et inspirante, habere nos credimus, ita arbitrium nature nostre sequax esse diuine inspirationis libere confitemur. Igitur ut non labamur a bono uel nature, uel meriti, sollicitudinis nostre est, et celestis pariter adiutorii; ut labamur, potestatis nostre et ignauie.



CAP. XXII.---Gratia. [1Kb]

Firmissime credendum est in preuaricatione Ade  omnes homines naturalem possibilitatem et innocentiam perdidisse; et neminem de profundo illius ruine per liberum arbitrium posse consurgere, nisi eum gratia Dei miserantis erexerit; »liberum enim arbitrium ille perpessus, dum 325 suis inconsultius  utitur bonis, cadens in preuaricationis profunda demersus est; et nichil quemadmodum exinde surgere posset inuenit; suaque in eternum libertate deceptus, huius ruine latuisset oppressu, nisi eum post Christi pro sua gratia releuasset aduentus, qui per noue regenerationis purificationem omne preteritum uitium sui baptismatis lauacro purgauit.«



CAP. XXIII.---Nemo bonus per se.

Neminem esse per semetipsum bonum, nisi participationem sui ille donauerit, qui solus est bonus.



CAP. XXIu.---Perseuerantia in bonis a Deo.

Neminem etiam baptismatis gratia renouatum idoneum esse ad superandas diaboli insidias, et ad uincendas carnis concupiscentias, nisi per quotidianum adiutorium Dei perseuerantiam bone conuersationis acceperit.



CAP. XXu.---Liberum arbitrium.

 Quod nemo nisi per Christum libero bene utatur arbitrio, idem magister in epistola ad Mileuitanum concilium data predicat, dicens: »Aduerte tandem, o prauissimarum mentium doctrina, quod primum hominem ita libertas ipsa decepit, ut dum indulgentius frenis eius utitur in preuaricationem presumptione incideret. Nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.«



CAP. XXuI.---Merita. [1Kb]

Quod omnia studia, et omnia opera, ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donauerit; in quam nos sententiam dirigit beate recordationis pape Zosimi regularis auctoritas cum scribens ad totius orbis episcopos ait: »Nos autem instinctu Dei  ad fratrum et cepiscoporum  nostrorum conscientiam uniuersa retulimus.« Hunc autem sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent: »Illud uero, quod in litteris, quas ad uniuersas prouincias curasti esse mittendas, posuisti, dicens: Nos tamen instinctu Dei, etc. Sic accipimus dictum, ut illos qui contra Dei adiutorium extollunt humani arbitrii libertatem, districto gladio ueritatis uelut cursim transiens amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? et tamen instinctu Dei factum esse fideliter sapienterque uidisti, ueraciter fidenterque dixisti. Ideo utique, quia preparatur uoluntas a Domino, et ut boni aliquid agant, paternis inspirationibus suorum ipse tangit corda filiorum . Quotquot enim Spiritu Dei aguntur, hi filii Dei sunt ; ut nec nostrum deesse sentiamus arbitrium, et in bonis quibusque uoluntatis humane singulis motibus  magis illius ualere non dubitemus auxilium.«



CAP. XXuII.---Quidquid boni ex Deo.

Ita Deus ex cordibus hominum atque in ipso libero operatur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus, sine quo nichil possumus.



CAP. XXuIII.---Gratie uis.

326 Quicunque dixerit gratiam Dei, qua iustificamur per Iesum Christum Dominum nostrum, ad solam remissionem peccatorum ualere que iam commissa sunt, non etiam ad adiutorium gratie, ut non committantur, anathema sit.



CAP. XXIX.---Intelligentia ex gratia. [1Kb]


Quisquis dixerit gratiam Dei per Iesum Christum propter hoc tantum nos adiuuare ad non peccandum, quia per ipsum nobis reuelatur, et aperitur intelligentia mandatorum, ut sciamus quid appetere et quid uitare debeamus, non autem per illam nobis prestari ut quod faciendum cognouimus etiam facere diligamus atque ualeamus, anathema sit.



CAP. XXX.---Preces sacerdotum.

Obsecrationum quoque sacerdotalium sacramenta respiciamus, que ab apostolis tradita in toto mundo, atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium presules mandata sibimet legatione fungantur, apud diuinam clementiam humani generis agunt causam, et, tota secum Ecclesia congemiscente, postulant, et precantur, ut infidelibus donetur fides, ut idololatre ab impietatis sue  liberentur erroribus, ut Iudeis, ablato cordis uelamine, lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis, celestis misericordie aula reseretur. Hec autem non perfunctorie, neque inaniter a Domino peti, rerum ipsarum monstrat effectus, quandoquidem ex omni errorum genere plurimos Deus dignatur attrahere, quos erutos de potestate tenebrarum transferat in regnum filii caritatis sue, et ex uasis ire faciat uasa misericordie. Quod adeo totum diuini operis esse sentitur, ut hec efficienti Deo gratiarum semper actio, laudisque confessio pro illuminatione talium uel correctione referatur.



CAP. XXXI.---Exorcismus et sufflatio.

Illud etiam, quod circa baptizandos in uniuerso  mundo sancta Ecclesia uniformiter agit, non otioso contemplamur intuitu. Cum siue paruuli, siue iuuenes ad regenerationis ueniunt sacramentum, non prius fontem uite adeant quam exorcismis et exsufflationibus clericorum spiritus ab eis immundus abigatur, ut tunc uere appareat quando princeps mundi huius mittatur foras , et quomodo prius alligetur fortis, et deinceps uasa eius diripiantur , in possessionem translata uictoris, qui captiuam ducit captiuitatem, et dat dona hominibus .



CAP. XXXII.---Gratia et liberum arbitrium. [1Kb]

Omnium bonorum affectuum, atque operum, et omnium studiorum, omniumque uirtutum, quibus ab initio fidei ad Deum tenditur, Deum profitemur auctorem. Et non dubitamus ab ipsius gratia omnia hominis merita preueniri, per quem fit ut aliquid boni et uelle incipiamus, et facere. Quo utique auxilio et munere Dei, non aufertur liberum arbitrium,  sed liberatur, ut de tenebroso lucidum, de prauo rectum, de languido sanum, de imprudente sit prouidum . Tanta enim est erga omnes homines bonitas Dei ut nostra uelit esse merita que sunt ipsius dona, 327 et pro his que largitus est eterna premia sit donaturus. Agit quippe in nobis ut quod uult et uelimus et agamus; nec otiosa esse in nobis patitur que exercenda, non negligenda, donauit, ut et nos cooperatores simus gratie Dei. Ac si quid in nobis ex nostra uiderimus remissione languescere, ad illum sollicite recurramus, qui sanat omnes languores nostros, et redimit de interitu uitam nostram, et cui quotidie dicimus: Ne inducas nos in tentationem, sed libera nos a malo .



CAP. XXXIII.---Adam primo immortalis.


Quicunque dicit Adam primum hominem mortalem factum, ita ut siue peccaret, siue non peccaret, moreretur in corpore, hoc est, de corpore exiret, non peccati merito, sed necessitate nature, anathema sit.



CAP. XXXIu.---De baptizandis infantulis.

Quicunque paruulos recentes ab uteris matrum baptizandos negat, aut dicit in remissionem quidem peccatorum eos baptizari, sed nichil ex Adam trahere originalis peccati, quod lauacro regenerationis expietur; unde fit consequens ut in eis forma baptismatis in remissionem peccatorum non uera, sed falsa intelligatur, anathema sit. Quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt , nisi quemadmodum Ecclesia catholica ubique diffusa semper intellexit. Propter  hanc enim fidei regulam etiam paruuli, qui nichil peccatorum in seipsis adhuc committere potuerunt, ideo in peccatorum remissionem ueraciter baptizantur, ut in eis regeneratione mundetur quod generatione traxerunt.



CAP. XXXu.---Omnes uere sumus peccatores.

Quod ait sanctus Ioannes apostolus: Si dixerimus quia peccatum non habemus, nos ipsos seducimus, et ueritas in nobis non est, quisquis sic accipiendum putauerit, ut dicat propter humilitatem non oportere dici nos non habere peccatum, non quia ueritas est, anathema sit. Sequitur enim apostolus, et adiungit: Si autem confessi fuerimus peccata nostra, fidelis est, et iustus, qui remittat nobis peccata, et mundet nos ab omni iniquitate . Ubi satis apparet hoc non tantum humiliter, sed etiam ueraciter dici. Poterat enim apostolus dicere: Si dixerimus: Non habemus peccatum, nos ipsos extollimus, et humilitas in nobis  non est; sed cum ait: Nos ipsos decipimus, et ueritas in nobis non est, satis ostendit eum qui dixerit se non habere peccatum, non uerum loqui, sed falsum.



CAP. XXXuI.---Omnibus orandum pro dimittendis peccatis.

Quicunque dixerit in oratione Dominica ideo dicere sanctos Dimitte nobis debita nostra , ut non pro seipsis hoc dicant, quia non est eis iam necessaria ista petitio, sed pro aliis qui sunt in suo populo peccatores; et ideo non dicere unumquemque sanctorum Dimitte mihi debita mea, sed Dimitte nobis debita nostra, ut hoc pro aliis potius quam pro se iustus petere intelligatur, anathema sit. Sanctus enim et iustus erat apostolus Iacobus, cum dicebat: In multis enim offendimus omnes . Nam quare additum est omnes, nisi ut ista sententia conueniret psalmo, ubi legitur: Non intres in iudicium cum seruo tuo, quia non iustificabitur in conspectu tuo omnis uiuens ? Et in oratione sapientissimi Salomonis:  Non est homo qui non peccet . Et in libro sancti Iob: In manu omnis hominis signat, ut sciat omnis homo infirmitatem suam . Unde etiam Daniel 328 sanctus et iustus, cum in oratione pluraliter diceret: Peccauimus, iniquitatem fecimus , et cetera que ibi ueraciter et humiliter confitetur, ne putaretur, quemadmodum quidam sentiunt, hoc non de suis, sed de populi sui dixisse peccatis, postea dixit: Cum orarem, et confiterer peccata mea, et peccata populi mei Domino Deo meo. Noluit dicere, peccata nostra, sed et populi sui dixit, et sua, quoniam futuros istos qui tam male intelligerent tanquam propheta preuidit.



CAP. XXXuII.---Dimittuntur debita etiam sanctis.

Quicunque ipsa uerba Dominice orationis, ubi dicimus Dimitte nobis debita nostra , ita  uolunt a sanctis dici, ut humiliter, non ueraciter hoc dicatur, anathema sit. Quis enim ferat orantem, et non hominibus, sed ipsi Domino mentientem, qui labiis sibi dicit dimitti uelle, et corde dicit que sibi dimittantur debita non habere?



CAP. XXXuIII.---Lapsus Ade.

Si quis per offensam preuaricationis Ade non totum, id est, secundum corpus et animam in deterius dicit hominem commutatum, sed anime libertate illesa durante, corpus tantummodo corruptioni credit obnoxium, Pelagii errore deceptus aduersatur Scripture dicenti: Anima que peccauerit, ipsa morietur ; et: Nescitis quoniam cui obeditis, et a quo quis superatur, eius seruus adiicitur ?



CAP. XXXIX.---Peccatum Ade in posteros.

Si quis soli Ade preuaricationem suam, non etiam eius propagini asserit nocuisse, aut certe mortem  tantum corporis, que pena peccati est, non autem et peccatum, quod mors est anime, per unum hominem in omne genus humanum transisse testatur, iniustitiam Deo dabit, contradicens Apostolo dicenti: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes homines peccauerunt .



CAP. XL.---Gratia. [1Kb]

Si quis inuocatione humana gratiam Dei dicit posse conferri, non autem ipsam gratiam facere ut inuocetur a nobis, contradicit Isaie prophete, uel Apostolo idem dicenti: Inuentus sum a non querentibus me; palam apparui his qui me non interrogabant .



CAP. XLI.---uoluntas bona a Deo.

Si quis, ut a peccato purgemur, uoluntatem nostram Deum exspectare contendit, non autem ut  etiam purgari uelimus, per sancti Spiritus infusionem et operationem in nobis fieri confitetur, resistit ipsi Spiritui sancto per Salomonem dicenti: Preparatur uoluntas a Domino . Et Apostolo salubriter predicanti: Deus est qui operatur in nobis et uelle, et perficere pro bona uoluntate .



CAP. XLII.---Gratia operatur omnia.

Si quis sicut augmentum, ita etiam initium fidei, ipsumque credulitatis affectum, quo in eum credimus qui iustificat impium, et ad regenerationem sacri baptismatis peruenimus, non per gratie donum, id est, per inspirationem Spiritus sancti, corrigentem uoluntatem nostram ab infidelitate ad fidem, ab impietate ad pietatem, sed naturaliter nobis inesse dicit, apostolicis dogmatibus aduersarius approbatur, beato apostolo Paulo dicente: Confidimus quia qui cepit in uobis bonum opus, perficiet usque in diem Christi Iesu . Et illud: uobis datum est pro Christo 329  non solum ut in eum credatis, uerum etiam ut pro illo patiamini . Et: Gratia salui facti estis per fidem, et hoc non ex uobis, Dei enim donum est . Qui enim fidem qua in Deum credimus dicunt esse naturalem, omnes eos qui ab Ecclesia Christi alieni sunt quodammodo fideles esse definiunt.



CAP. XLIII.---Gratie omnia deberi.

Si quis sine gratia Dei credentibus, uolentibus, desiderantibus, conantibus, studentibus, petentibus, querentibus, pulsantibus nobis misericordiam dicit conferri diuinitus; non autem ut credamus, uelimus, uel hec omnia, sicut oportet, agere ualeamus, per infusionem et inspirationem sancti Spiritus in nobis fieri confitetur; et aut humilitati, aut obedientie humane subiungit gratie adiutorium, nec ut obedientes  et humiles simus, ipsius gratie donum esse consentit, resistit Apostolo dicenti: Quid enim habes quod non accepisti ? Et: Gratia Dei sum id quod sum .



CAP. XLIu.---Hominem nichil posse sine Deo.

Si quis per nature uigorem bonum aliquid quod ad salutem pertinet uite eterne cogitare, ut expedit, aut eligere, siue salutari, id est, euangelice predicationi consentire posse confirmat, absque illuminatione et inspiratione Spiritus sancti, qui dat omnibus suauitatem in consentiendo, et in credendo ueritatem, heretico fallitur spiritu, non intelligens uocem Dei in Euangelio dicentis: Sine me nichil potestis facere ; et illud Apostoli: Non quidem idonei sumus cogitare aliquid a nobis quasi ex nobis, sed sufficientia nostra ex Deo est .



CAP. XLu.---Solus Deus trahit hominem. [1Kb]

Si quis alios per misericordiam, alios uero per liberum  arbitrium, quod in omnibus qui de preuaricatione primi hominis nati sunt constat esse uitiatum, ad gratiam baptismi posse uenire contendit, a recta fide probatur alienus. Ille enim non omnium liberum arbitrium per peccatum primi hominis asserit infirmatum: aut certe ita lesum putat, ut tamen quidam ualeant sine reuelatione Dei ministerium salutis eterne per semetipsos posse conquirere. Quod quam sit contrarium ipse Dominus probat, qui non aliquos, sed neminem ad se posse uenire testatur, nisi quem Pater attraxerit . Sicut et Petro dicit: Beatus es, Simon Bariona, quia caro et sanguis non reuelauit tibi, sed Pater meus, qui in celis est ; et Apostolus: Nemo potest dicere Dominus iehsu, nisi in Spiritu sancto .



CAP. XLuI.---Liberum arbitrium.

Arbitrium uoluntatis in primo homine infirmatum, nisi per gratiam baptismi non potest reparari; quod  amissum, nisi a quo potuit dari non potest reddi. Unde ueritas dicit: Si uos Filius liberauerit, tunc uere liberi eritis .



CAP. XLuII.---Gratia.

Natura humana, etiamsi in illa integritate in qua est condita permaneret, nullo modo seipsam, Creatore suo non adiuuante, seruaret. Unde cum sine Dei gratia salutem non possit custodire, quam accepit, quomodo sine Dei gratia poterit reparare quod perdidit?



CAP. XLuIII.---An gratia sit natura.

Sicut eis qui uolentes in lege iustificari, et a gratia exciderunt, uerissime 330 dicit Apostolus: Si in lege iustitia est, ergo Christus gratis mortuus est ; sic eis qui gratiam quam commendat et percipit fides Christi, putant esse naturam uerissime dicitur: Si per naturam iustitia est, ergo gratis Christus mortuus est. Iam hic enim erat lex, et non  iustificabat; iam hic erat et natura, et non iustificabat. Ideo Christus non gratis mortuus est, ut et lex per illum impleretur qui dixit: Non ueni soluere legem, sed implere ; et natura per Adam perdita per illum repararetur qui dixit uenisse se querere et saluare quod perierat.



CAP. XLIX.---Repetitio superiorum.

Secundum suprascriptas sanctarum Scripturarum sententias, uel antiquorum Patrum definitiones, hoc, Deo propitiante, et predicare debemus, et credere, quod per peccatum primi hominis ita genus humanum sit inclinatum, ut nullus postea aut diligere Deum sicut oportuit, aut credere in Deum, aut operari propter Deum quod bonum est possit nisi eum  gratia misericordie diuine preuenerit. Unde et Abel iusto, et Ne, et Abrahe, et Isaac, et Iacob, omnique antiquorum sanctorum multitudini illam preclaram fidem, quam in ipsorum laude predicat apostolus Paulus , non per bonum nature, quod prius in Adam datum fuerat, sed per gratiam Dei credimus fuisse collatam. Quam gratiam, etiam post aduentum Domini, omnibus qui baptizari desiderant, non in libero arbitrio haberi, sed Christi nouimus simul et credimus largitate conferri, secundum illud quod iam sepe dictum est, et predicat Paulus apostolus: uobis donatum est pro Christo, non solum ut in eum credatis, sed etiam ut pro eo patiamini ; et illud: Deus qui cepit in uobis bonum opus, perficiet usque in diem Domini nostri ; et illud: Gratia salui facti estis per fidem, et hoc non ex uobis, Dei enim donum est . Et quod de seipso ait Apostolus: Misericordiam consecutus sum, ut fidelis essem .  Non dixit: Quia eram, sed ut essem: et illud: Quid habes quod non accepisti? et illud: Omne datum bonum, et omne donum perfectum desursum est, descendens a Patre luminum ; et illud: Nemo habet quidquam, nisi illi datum fuerit desuper .



CAP. L.---uoluntas hominis post baptismum.

Hoc etiam secundum fidem catholicam credimus, quod post acceptam baptismi gratiam, omnes baptizati, Christo auxiliante et cooperante, que ad salutem anime pertinent, possunt, et debeant, si fideliter laborare uoluerint, adimplere. Aliquos uero ad malum diuina potestate predestinatos esse, non solum non credimus, sed etiam si sunt qui tantum mali credere uelint, cum omni detestatione illis anathema dicimus.



CAP. LI.---Initium meritorum unde.

In omni opere bono non nos incipimus, et postea per Dei misericordiam adiuuamur, sed ipse nobis,  nullis precedentibus bonis meritis, et fidem et amorem sui prius inspirat, ut et baptismi sacramenta fideliter requiramus, et post baptismum cum ipsius adiutorio ea que sibi sunt placita implere possimus. Unde manifestissime credendum est quod et illius latronis quem Dominus ad paradisi patriam reuocauit , et Cornelii centurionis, ad quem angelus Domini missus est , Zacheique, qui ipsum Dominum suscipere meruit , illa tam admirabilis fides non fuerit de natura, sed diuine gratie largitate donata.



CAP. LII.---Qui sint habendi pro baptizatis. [1Kb]

331 Baptisma unum est, sed in Ecclesia, ubi una fides est, ubi in nomine Patris, et Filii, et Spiritus sancti, datur. Et ideo si qui apud illos hereticos baptizati sunt, qui in sancte Trinitatis confessione baptizant, et ueniunt ad nos, recipiantur quidem ut baptizati, ne sancte Trinitatis inuocatio uel confessio annuletur; sed doceantur integre, et  instruantur, quo sensu sancte Trinitatis mysterium in Ecclesia teneatur; et si consentiunt credere, uel acquiescunt confiteri, purgati iam fidei integritate confirmentur manus impositione. Si uero paruuli sunt, uel hebetes, qui doctrinam non capiant, respondeant pro illis qui eos offerunt iuxta morem baptizandi; et sic, manus impositione et chrismate communiti, Eucaristie mysteriis admittantur. Illos autem qui non sancte Trinitatis inuocatione apud hereticos baptizati sunt, et ueniunt ad nos, baptizari debere pronuntiamus, non rebaptizari. Neque enim credendum est eos fuisse baptizatos, qui non in nomine Patris, et Filii, et Spiritus sancti, iuxta regulam a Domino positam, tincti sunt, ut Paulini, Procliani, Borborite, Siphori, qui nunc uocantur  Bonosiani, Photiniani, Montani, et Manichei, uariaque impietatis germina, uel cetere istorum originis, siue ordinis pestes, que duo principia sibi ignota introducunt, ut Cerdon et Marcion; uel contraria, ut Manicheus; uel tria, et barbara, ut Sethianus, et Theodosius; uel multa, ut ualentinus; uel Christum hominem fuisse absque Deo, ut Cerinthus, Hebion, Artemon, et Photinus. Ex istis, inquam, si qui ad nos uenerint, non requirendum ab eis utrum baptizati sint, an non; sed hoc tandem: si credant Ecclesie fidem, et baptizentur ecclesiastico baptismate.



CAP. LIII.---De Eucaristia. [1Kb]

Quotidie Eucaristie communionem percipere nec laudo, nec reprehendo. Omnibus tamen Dominicis diebus communicandum suadeo, et hortor, si tamen mens sine affectu peccandi sit. Nam habentem adhuc uoluntatem peccandi, grauari magis dico Eucaristie perceptione, quam purificari. Et ideo quamuis quis peccato mordeatur, peccandi non habeat de cetero  uoluntatem, et communicaturus satisfaciat lacrymis, et orationibus, et confidens de Domini miseratione, qui peccata pie confessioni donare consueuit, accedat ad Eucaristiam intrepidus et securus. Sed hoc de illo dico quem capitalia et mortalia peccata non grauant; nam quem mortalia crimina post baptismum commissa premunt, hortor prius publica penitentia satisfacere, et ita sacerdotis iudicio reconciliatum communioni sociari, si uult non ad iudicium et condemnationem sui Eucaristiam percipere. Sed et secreta satisfactione solui mortalia crimina non negamus; sed mutato prius seculari habitu, et confesso religionis studio per uite correctionem, et iugi, imo perpetuo luctu, miserante Deo, ita duntaxat, ut contraria pro iis que penitet agat, et Eucaristiam 332 omnibus Dominicis diebus supplex et submissus usque ad mortem percipiat.



CAP. LIu.---De penitentia.

 Penitentia uera est penitenda non admittere, et admissa deflere. Satisfactio penitentie est causas peccatorum excidere, nec earum suggestionibus aditum indulgere.



CAP. Lu.---De diuinis promissionibus. [1Kb]

In diuinis promissionibus nichil terrenum uel transitorium exspectemus, sicut Meletiani sperant; non nuptiarum copulam, sicut Cerinthius et Marcion delirant; non quod ad cibum uel ad potum pertinet, sicut Papie, auctore Ireneo, et Tertullianus et Lactantius acquiescunt. Neque per mille annos post resurrectionem regnum Christi in terra futurum, et sanctos cum illo in deliciis regnaturos speremus, sicut Nepos docuit, primam iustorum resurrectionem et secundam impiorum qui confinxit; et inter has duas mortuorum resurrectiones gentes ignorantes Deum in angulis terrarum in carne seruandas; que post mille annos regni in terra iustorum, instigante diabolo, mouende sunt ad pugnam contra iustos  regnantes, et, Domino pro iustis pugnante, imbre igneo compescendas; atque ita mortuas cum ceteris in impietate ante mortuis ad eterna supplicia in incorruptibili carne resuscitandas.



CAP. LuI.---Quod nullus saluetur, nisi Deo auctore.

Nullum credimus ad salutem nisi Deo inuitante uenire; nullum inuitatum salutem suam nisi Deo  auxiliante operari; nullum nisi orantem auxilium promereri; nullum Dei uoluntate perire, sed permissu, pro electione arbitrii, ne ingenuitas potestatis semel hominibus attribute ad seruilem cogatur necessitatem.



CAP. LuII.---Quod malum non sit a Deo. [1Kb]

Malum uel malitia non est a Deo creata, sed a diabolo inuenta, qui et ipse bonus a Deo creatus est. Sed quia libero arbitrio, utpote rationalis creatura, a Deo commissus est, et cogitandi acceperat facultatem, scientiam boni uertit ad malum, et multa cogitando factus est inuentor mali; et quod in se perdiderat inuidit in aliis; nec contentus solus perire, suasit aliis ut qui esset sue malitie inuentor fieret et aliorum auctor, et ex eo malum uel malitia percurrit in ceteras rationales creaturas.



CAP. LuIII.---Nihil non mutabile preter Deum.

Unde cognoscimus nichil esse natura immutabile,  nisi solum Deum, Patrem, et Filium, et Spiritum sanctum, qui mutari non potest a bono, quia natura possidet bonum, nec potest aliud quid esse quam bonum.



CAP. LIX.---Stabilitas in angelis. [1Kb]

Angeli uero, qui in illa qua creati sunt beatitudine perseuerant, non natura possident bonum, ut non mutarentur cum ceteris, sed arbitrii 333 seruantes bonam uoluntatem, et bonum conditionis et fidem suo Domino. Propter quod et merito ab ipso Domino sancti angeli uocantur, quod tenuerunt arbitrii sanctitatem, nec sociorum exemplo deuiauerunt a bono.



CAP. LX.---Natura nichil est malum. [1Kb]

Fides uera, que est catholica, omnium creaturarum, siue spiritualium, siue corporalium, bonam confitetur substantiam, et mali nullam esse naturam, quia Deus, qui uniuersitatis est conditor, nichil non bonum fecit. Unde et diabolus bonus esset, si in eo  quod factus est permaneret. Sed qui naturali excellentia male usus est, et in ueritate non stetit, non in contrariam substantiam transiit, sed a summo bono, cui debuit adherere, discessit.



CAP. LXI.---Felicitas angelorum.

uirtutes angelice, que in diuino amore fixe perstiterunt, lapsis superbientibus angelis, hoc munere retributionis acceperunt, ut nulla iam rubigine subripientis culpe mordeantur; ut et in contemplatione conditoris sine felicitatis fine permaneant, et in hoc sic condite eterna stabilitate subsistant



CAP. LXII.---Libera uoluntas angelorum.

Tales creati sunt angeli, ut, si uellent, in beatitudinis luce persisterent. Si autem uellent, etiam labi potuissent. Unde et Satan cum sequentibus legionibus cecidit. Sed post eius lapsum ita confirmati sunt angeli qui perstiterunt, ut cadere omnino non possent, quia ne omnino iam caderent uirtutem incommutabilitatis  acceperunt.



CAP. LXIII.---Nuptie.

Bone sunt nuptie, sed causa filiorum, et compescende fornicationis obtentu.



CAP. LXIu.---Continentia.

Melior est continentia, sed non sibi sufficit ad beatitudinem, si pro solo amore pudicitie retinetur,  sed si et cum affectu causa uacandi Domino eligatur; alioquin diuortium magis coniugii uidetur esse quam appetitio castitatis.



CAP. LXu.---uirginitas.

uirginitas utroque bono precelsior est, quia et naturam uincit, et pugnam: naturam, corporis integritate; pugnam, pace castimonie, que pro solo amore pudicitie in pace est.



CAP. LXuI.---Ciborum delectus.

Bonum est cibum cum gratiarum actione sumere, et quidquid Deus precepit edendum. Abstinere autem ab aliquibus, non quasi a malis, sed quasi non necessariis, non est malum. Moderari uero eorum usum pro necessitate et tempore, proprie Christianorum est.



CAP. LXuII.---Nuptie et cibus. [1Kb]

Malas dicere nuptias, uel fornicationi comparandas, aut stupro; cibos quoque credere malos, uel malitias  causare percipientibus, non est Christianorum, sed proprie Hierachitarum et Manicheorum.



CAP. LXuIII.---Merita et abstinentia.

Sacrate Deo uirginitati nuptias cequare, aut pro amore castigandi corporis abstinentibus a uino uel carnibus nil credere meriti accrescere, non hoc Christiani, sed Iouiniani est.



CAP. LXIX.---Beatam uirginem semper fuisse uirginem.

Integra fide credendum est beatam Mariam Dei Christi matrem, et uirginem concepisse, et uirginem genuisse, et post partum uirginem permansisse. 334 Nec est blasphemie Heluidii acquiescendum, qui dixit: Fuit uirgo ante partum, non uirgo post partum.



CAP. LXX.---De elementis mundi.

Elementa, id est, celum et terram non credamus abolenda per ignem, sed in melius commutanda;  figuram quoque mundi, id est, imaginem, non substantiam transituram.



CAP. LXXI.---De facultatibus erogandis.

Bonum est facultates cum dispensatione pauperibus erogare. Melius est pro intentione sequendi Dominum insimul donare, et absolutum sollicitudine cum Christo egere.



CAP. LXXII.---Impedimenta clericatus. [1Kb]

Maritum duarum post baptismum matronarum clericum non ordinandum. Neque eum qui unam quidem, sed concubinam, non matronam habuit. Nec illum qui uiduam, aut repudiatam, uel meretricem in matrimonio sumpsit. Neque eum qui semetipsum quolibet corporis sui membro indignatione aliqua, uel iusto, iniustoue timore superatus, truncauerit. Neque illum qui usuras accepisse conuincitur, aut in scena lusisse dignoscitur. Neque eum qui publica penitentia mortalia crimina deflet. Neque illum qui  aliquando in furiam uersus insaniuit, uel afflictione diaboli uexatus est. Nec eum qui per ambitionem ad imitationem Simonis Magi pecuniam offert.



CAP. LXXIII.---De reliquiis sanctorum.

Sanctorum corpora, et precipue beatorum martyrum reliquias, ac si Christi membra, sincerissime honoranda, et basilicas, eorum nominibus appellatas, uelut loca sancta diuino cultui mancipata, affectu piissimo et deuotione fidelissima adeundas credimus. Si quis contra hanc sententiam uenerit, non Christianus, sed Eunomianus et uigilantius creditur.



CAP. LXXIu.---De catechumenis defunctis, et martyribus non baptizatis. [1Kb]


Baptizatis tantum iter esse salutis credimus. Nullum catechumenum, quamuis in bonis operibus defunctum, uitam eternam habere credimus, excepto martyrio, ubi tota baptismi sacramenta complentur. Baptizandus confitetur fidem suam coram sacerdote, et interrogatus respondet; hoc et martyr coram persecutore facit qui et confitetur fidem suam, et interrogatus respondet. Ille post confessionem uel aspergitur aqua, uel intingitur; et hic uel aspergitur sanguine, uel contingitur igne. Ille manus impositione pontificis accipit Spiritum sanctum; hic habitaculum efficitur Spiritus sancti, dum non est ipse qui loquitur, sed Spiritus Patris qui loquitur in illo. Ille communicat Eucaristie in commemoratione mortis Domini; hic ipsi Christo commoritur. Ille confitetur se mundi actibus renuntiaturum; hic ipsi renuntiat uite. Illi peccata omnia dimittuntur; in isto exstinguuntur.



CAP. LXXu.---Qualiter Eucaristia offeratur. [1Kb]


In Eucaristia non debet pura aqua offerri, ut quidam sobrietatis falluntur imagine; sed uinum cum aqua mistum, quia et uinum fuit in redemptionis nostre mysterio, cum dixit: Non bibam amodo de hoc genimine uitis ; et aqua mistum, non quod post cenam dabatur, sed 335 quod de latere eius lancea perfosso aqua cum sanguine egressa, uinum de uera eius carnis uite cum aqua expressum ostenditur.



CAP. LXXuI.---De humana carne. [1Kb]

Bona est caro nostra, et ualde bona, utpote a bono solo Deo condita, et non est mala, ut uolunt Sethianus, et Ophianus, et Patricianus; nec mali causa, ut docuit Florianus; nec ex malo et bono compacta, ut Manicheus blasphemat. Sed cum sit creatione bona, arbitrio anime efficitur nobis uel  bona, uel mala, non immutatione substantie, sed exsecutionis mercede. Ipsa enim est que stabit ante tribunal Christi, in quo perferat anima propria corporis, prout gessit, siue bonum, siue malum.



CAP. LXXuII.---Resurrectio. [1Kb]

In resurrectione ex mortuis sexus forma non mutabitur; sed uir mortuus resurget in forma uiri et femina in forma femine, carens tamen sexuum in hac uita conditione, non specie naturali, ne non sit uera resurrectio, si non id resurget quod cadit.



CAP. LXXuIII.---Anime sanctorum ante passionem Domini.

Ante passionem Domini omnes anime sanctorum in inferno sub debito preuaricationis Ade tenebantur, donec auctoritate Domini per indebitam eius mortem a seruili conditione liberarentur.



CAP. LXXIX.---Anime sanctorum post ascensionem.

 Post ascensionem Domini ad celos omnium sanctorum anime cum Christo sunt, et exeuntes de corpore ad Christum uadunt, exspectantes resurrectionem corporis sui, ut ad integram et perpetuam beatitudinem cum ipso pariter immutentur, sicut et peccatorum anime in inferno sub timore posite exspectant resurrectionem sui corporis, ut cum ipso ad penam detrudantur eternam.



CAP. LXXX.---De peccatorum uenia.

Penitentia aboleri peccata indubitanter credimus, etiam si in ultimo uite spiritu admissorum peniteat, et publica lamentatione peccata prodantur,  quia propositum Dei, quo decreuit saluare quod perierat, stat immobile; et ideo quia uoluntas eius non mutatur, siue emendatione uite, si tempus conceditur, siue supplicii confessione, si continuo uita exceditur, uenia peccatorum fideliter presumatur ab illo qui non uult mortem peccatoris, sed ut conuertatur a perditione penitendo, et saluatus miseratione Domini uiuat . Si quis aliter de iustissima Dei pietate sentit, non Christianus, sed Nouatianus est.



CAP. LXXXI.---Quod diabolum lateant cogitationes.

Internas anime cogitationes diabolum non uidere certi sumus; sed motibus eas corporis ab illo et affectionum indiciis colligi, experimento didicimus. Secreta autem cordis solus ille nouit ad quem dicitur: Tu solus nosti corda filiorum hominum .



CAP. LXXXII.---Cogitationes.

 Non omnes male cogitationes nostre semper diaboli instinctu excitantur, sed aliquoties ex nostri arbitrii motu emergunt. Bone autem cogitationes semper a Deo sunt.



CAP. LXXXIII.---Demones quomodo occupent homines.

Demones per energicam operationem non credimus substantialiter illabi anime, sed applicatione, et oppressione uniri. Illabi autem menti illi soli possibile est qui creauit, qui, natura subsistens incorporeus, capabilis est sue facture.



336 CAP. LXXXIu.---De signis et uirtutibus.

Signa, et prodigia, et sanitates etiam peccatores  in nomine Domini facere ab ipso Deo didicimus; et cum alios hac presumptione iuuent, sibi per ambitionem humane glorie nocent, quia gloriantur in dato falso, non meriti debito.



CAP. LXXXu.---Quod nullus signis sanctus fit.

Signis et prodigiis clarum posse fieri Christianum, non tamen sanctum, si intemperatis et asperis moribus agat; temperatis autem et placidis moribus etiam absque signorum efficacia et sanctum, et perfectum, et Dei hominem fieri, recte credimus.



CAP. LXXXuI.---Sancti quoque peccatores.

Nullus sanctus et iustus caret peccato; nec tamen ex hoc desinit esse iustus, uel sanctus, cum affectu teneat sanctitatem. Non enim nature humane uiribus, sed propositi adiumento per Dei gratiam acquirimus sanctitatem. Et ideo ueraciter se omnes sancti pronuntiant peccatores, quia in ueritate habent quod plangant, etsi non reprehensione conscientie,  certe mobilitate et mutabilitate preuaricatricis nature.



CAP. LXXXuII.---Pascha.

Pascha, id est, dominice Resurrectionis solemnitas, ante transgressum uernalis equinoctii et quarte decime lune perfectionem non potest celebrari, in eodem mense nate.



CAP. LXXXuIII.---Imago Dei anima. [1Kb]

Propter nouellos legislatores, qui ideo animam tantum ad imaginem Dei creatam dicunt, ut quia Deus incorporeus recte creditur, etiam incorporea anima esse credatur, libere confitemur imaginem in eternitate, similitudinem in moribus inueniri.





APPENDIX XIu. SENTENTIAE DIFFERENTIARUM DE ACTIuA uITA ATQUE CONTEMPLATIuA. 

 1. Due sunt uite per quas omnes electi ad eternam beatitudinem perueniunt, actiua, uidelicet, et contemplatiua. Actiua namque uita pertinet ad dilectionem proximi, contemplatiua uero ad dilectionem Dei. Utraque enim ita sibi connexa est, ut una sine alia sufficere nequaquam ualeat. Quia nec dilectio proximi absque dilectione Dei quidquam prodest, neque dilectio Dei sine dilectione proximi perfectum efficere ualet .

2. Interim uero in actiua plurimi, pauci uero in contemplatiua proficiunt. Illi uero perfecti esse noscuntur, qui intra Ecclesiam tempore discreto de actiua uita ad contemplatiuam ascendere norunt, et de contemplatiua ad actiuam per compassionem fraternam descendere sciunt.

3. Actiua actio, si bene, ut decet, retineatur, sectatoribus suis uitam acquirit eternam. Contemplatiua autem non solum uitam, sed et premium accumulat.

4. Ad actiuam itaque uitam pertinet honestum  coniugium, ad contemplatiuam uero uirginitas atque continentia. Et ideo de coniugio preceptum est; 337 de uirginitate uero et continentia, non est preceptum, sed persuasio.

5. Sicut est illud in Apostolo, ubi ait: De uirginibus preceptum Domini non habeo, consilium autem do . Et ueritas in Euangelio: Non omnes, inquit, capiunt uerbum istud, sed quibus datum est . Et infra: Qui potest capere capiat .

6. Et per Isaiam prophetam Dominus de eunuchis, id est, uirginibus, pollicens, ait: Hec dicit Dominus eunuchis: Qui custodierint sabbata mea et elegerint que uolui, et tenuerint fedus meum, dabo eis in domo mea et in muris meis locum, et nomen melius  a filiis et filiabus. Nomen sempiternum dabo eis, quod non peribit . Ubi enim electi proponitur optio, procul dubio conceditur.

7. Ad actiuam quippe uitam conuenit unicuique fideli coniuge propria uti, alienam non concupiscere, in alteram quamlibet feminam, uiuente uxore, corpus suum non diuidere. Ad contemplatiuam autem pertinet coniugium spernere, carnis commistionem refugere, celibem uitam in hac mortalitate imitari, filios spirituales non carne, sed uerbo et exemplo generare.

8. Ad actiuam quippe actionem congruit unicuique fideli intra Ecclesiam propriam substantiam possidere, et eam rationabiliter dispensare; aliena uero non concupiscere, neque diripere, aut fraudare. Ad contemplatiuam autem congruit sua omnia funditus relinquere, et absolutum a mundi sollicitudinibus Deo uacare.

9. Ad actiuam itaque uitam pertinet hoc quod  ueritas cuidam adolescenti se interroganti primum proposuit dicens: Si uis ad uitam ingredi, serua mandata. Dicit ille: Que? iehsu autem dixit: Non homicidium facies, non adulterabis, non facies furtum, non falsum testimonium dices. Honora patrem tuum, et matrem, et diliges proximum tuum sicut teipsum. Ad contemplatiuam uero expedit hoc, quod illi addidit, dicens: Si uis perfectus esse, uade, uende omnia tua, et da pauperibus, et habebis thesaurum in celo, et ueni, sequere me .

10. Ad contemplatiuam igitur uitam pertinet hoc quod idem Redemptor noster solus nocte in monte orabat. Ad actiuam autem quod in die turbis admistus, eis predicabat, et eorum languidos curabat.

11. Ad contemplatiuam namque uitam conuenit  hoc quod apostolus Paulus de semetipso et ceteris perfectis ait: Siue mente excedimus, Deo. Ad actiuam uero illud, quod addidit: Siue sobrii sumus, uobis. Charitas enim Christi urget nos .

12. Ad contemplatiuam uitam, per quam unusquisque perfectus potiores uirtutes supra fundamentum fidei edificat, pertinet illud quod idem Apostolus dicit: Si quis autem edificat supra fundamentum hoc aurum, argentum, lapides pretiosos, si cuius opus manserit, quod superedificat, mercedem accipiet. Ad actiuam uero refertur hoc quod addidit: Lignum, fenum, stipulam, id est, terrenam substantiam, et rei familiaris sollicitudinem 338: de quo adiiciens, ait: Si cuius opus arserit, detrimentum patietur. Ipse tamen saluus erit, sic tamen quasi per ignem .

13. Saluus, inquit, erit, non tamen mercedem accipiet, dixit, sicut de illo qui aurum, argentum et lapides pretiosos, hoc est, spirituales diuitias superedificat.  Ignem autem hoc in loco tribulationes uite presentis, per quas iusti probantur, accipiendum est.

14. Ad actiuam namque uitam pertinet pauperum curam gerere, esurientes pascere, nudos operire, infirmos, uel in carcere positos uisitare, hospites colligere, mestos consolari, mortuos sepelire, domesticos carnis sue non negligere, seruis Dei obsequi, negotia populi iuste discernere, et unicuique ius proprium assignare, oppressis subuenire, imbecillem de manu uiolenti liberare, uiduas ac pupillos tueri, improbis resistere, atque facinorosos per seueritatem a malis actibus compescere. Que omnia et his similia in presenti uita tantummodo necessaria sunt.

15. Ad theoreticam, id est, contemplatiuam uitam pertinet presens seculum funditus relinquere, et mundi actibus alienum existere, cuncta presentia mente postponere, intentionem ad celestia extendere, et cuncta que uidentur quasi transacta despicere,  cogitationem mentis non in ea que uidentur, sed in illa que non uidentur figere, lectioni uacare, orationi insistere, et in Dei laudibus absque intermissione uigilare.

16. Ille uero, ut supra dictum est, strenue uiuit, qui tempore congruo de actiua uita ad contemplatiuam consurgere scit, et de contemplatiua ad actiuam conscendere  nouit. De qua actiua, id est, simplici actione, si paulum quispiam ad infima declinauerit, confestim ad uitia corruet, que illum non sursum leuent, sed deorsum in barathrum peccatorum demergant.

17. Contemplatiuam namque uitam significauit spelunea illa interior in qua Abraham Saram coniugem suani defunctam sepeliuit, et ipse humatus quiescit; sicut et omnes electos post excursum uite presentis, que actiue uite comparatur, eterna contemplatio suscipit.

18. Actiuam uero innuit in eadem spelunca pars  exterior, per quam transitur ad interiorem. Quia sicut uite mundane actiua uita monumentum, ita actiue uite contemplatiua sepulcrum est.

19. In illa enim homo, hoc est, in actiua moritur omni peccato, sicut dicit Apostolus: Dilectio proximi malum non operatur. In ista uero, id est, contemplatiua, uelut mortuus sepelitur ab omnium actione secularium negotiorum.

20. Ad contemplationis intentionem figuraliter conuenit hoc quod Iacob per innitentem usque in celum scalam angelos Dei ascendentes uidit; ad actualem uero, quod descendentes. De qua ascensione atque descensione ueritas in Euangelio ait: Amen dico uobis, quia uidebitis celos apertos, et angelos Dei ascendentes et descendentes super Filium hominis . Per angelos quippe Dei sanctos predicatores, per Filium uero hominis uniuersos fideles Ecclesie, qui membra sunt Christi, exprimit.

 21. Actualem quippe uitam, id est, simplicem actionem mystice significant sex anni in quibus nobis lex precepit agros nostros serere, et uineis 339 culturam adhibere. Superiorem uero, hoc est, contemplatiuam figurat annus septimus, in quo iubemur a terreno opere cessare, agrum non serere, neque uineam putare.

22. Ut terram possessionis nostre sabbatizare Sabbata sua permittamus, hoc est, qui dudum seruiuimus mundo, qui in sex diebus factus est, et eius actibus occupati fueramus, tandem ad Dei seruitium conuersi, et a sollicitudine seculi huius, et mundi oneribus liberi, in Deo sabbatizare, id est, mente quiescere ualeamus.

23. Ad actiue uite perseuerantiam pertinet hoc, quod animalia illa per que signantur sancti predicatores in libro Ezechielis prophete, ibant, et non reuertebantur. In eo autem quod ibant, et reuertebantur, pertinet ad contemplatiue uite mensuram; in  qua dum quisque intendit, sua reuerberatus infirmitate, flectitur, atque iterum renouata intentione ad ea unde descenderat rursus erigitur. Quod fieri in actiua uita non potest; de qua si quisque reflectat uel ad modicum, statim uitiorum excipitur luxu.

24. Superiorem uitam, id est, intellectualem innuunt ale eorumdem animalium, hoc est, sanctorum uirorum, per que ad alta, id est, ad celestia subleuantur; actualem uero designant manus eorum alis subter posite ob hoc, quia contemplatio supereminet actioni, actio uero subsequitur contemplationem.

25. Actiuam igitur uitam mystice figurant sex cubiti in calamo illo, ex quo propheta Ezechiel omne edificium illud spirituale mensurari conspexit. Contemplatiuam uero exprimit palmus, qui supra sex cubitos in eadem mensura spirituali additus esse perhibetur.

26. Hoc ideo, quia actiua actio presenti in uita habet perfectionem suam; contemplatiua autem hic  incipit, sed in futuro perficitur; et idcirco non plenum cubitum, sed quasi medium de futura contemplatione presenti in uita attingit.

27. Actiuam uitam mystice significauit Lia uxor Iacob, que licet fecunda foret in prole, tamen lippis erat oculis, quia actualis actio, quamuis in bonis operibus plurimos filios generet, tamen pre sollicitudine seculi huius ea que Dei sunt clare cernere non ualet.

28. Contemplatiuam uero uitam significauit Rachel, que sterilis in filiis suis esse perhibetur, sed tamen pura facie, quia contemplatiua uita, in quantum a mundi actibus libera, tantum in Dei contemplatione perspicua fit. Quam comparationem et de Phenenua et Anna, et de Maria et Martha, strenuus lector coniicere potest.

29. Sciendum uero est quod omnis conuersus ad Deum, prius per actiuam uitam, hoc est, simplicem actionem, exhaurire debet pristina uitia, que se illi in uia Dei opponunt, et sic demum ad contemplationem  surgere; qualiter defecatus ab omni fece peccaminum, mundo corde, et iusto corpore, ea que Dei sunt libere ualeat speculari.

30. Nam qui per simplicem actionem ad bene operandum necdum idoneus est, nequaquam se ad contemplationem extendere debet, ne forte 340 dum indiscrete inchoare appetit quod perseuerare non ualet, lapsus deficiat, et ea que renuntiauit rursus repetat, et fiant nouissima peiora prioribus.

31. Hoc quippe significat quod ueritas uniuersos infirmos mente ab hac intentione salubriter compescens, ait: Quod si oculus tuus dexter scandalizat te, per quem signatur uita contemplatiua, erue eum, et proiice abs te . Duo quippe oculi in facie, actiua uita, et contemplatiua in homine.

32. Qui igitur per contemplationem docebat errorem, melius est, si, euulso contemplationis oculo, seruet sibi unum uite actualis obtutum, ut sit utilius illi per simplicem actionem ire ad uitam, quam per  contemplationis errorem mitti in gehennam inexstinguibilem.

33. Hoc rursus idem Dominus in eo quem a legione demonum curauit ostendit, cum illum se sequi uolentem prohibuit, dicens: uade in domum tuam, et narra quanta tibi fecerit Deus ; hoc mystice exprimens, quia qui multis uitiis adhuc noxius est, Deum sequi per contemplationem non potest.

34. Hoc etiam lex figuraliter precipit, cum dicit: Si quis edificauit domum nouam et non dedicauit eam, uadat, et reuertatur in domum suam, ne forte moriatur in bello, et alius homo dedicet eam. Quis est homo qui plantauit uineam, et necdum fecit eam esse communem, ex qua uesci possit? uadat, et reuertatur in domum suam , et cetera.

35. Id est, qui adhuc per simplicem uitam neque se optime regere nouit, neque domui sue preesse  scit, ad spiritualem malitiam, hoc est, ad sacerdotale ministerium nequaquam conspirare debebit: ne forte per ignauiam mentis, et uitam reprobam et ipse pereat,  et ceteris se sequentibus exemplum perditionis relinquat.

36. De talibus ait Apostolus: Qui enim domui sue preesse nescit, quomodo Ecclesie Dei diligentiam habebit? Non neophytum, ne in superbiam elatus in iudicium incidat diaboli .

37. Sciendum uero est quod actiua actio ad obtinendam uitam si recte, ut decet, teneatur, absque contemplatiua, id est, absque rerum remuneratione sibi sufficit, etiam si cuncta que habet renuntiare non ualeat. Contemplatiua autem, quousque mortaliter uiuimus, sine actiua se explicare non ualet.

38. Nemo quippe tam perfecte in hac uita in Dei contemplatione suspensus uiuere potest, ut saltem propter carnis infirmitatem et fraternam compassionem ad terrenam actionem descendere illi necessarium non sit.

39. Quamobrem actiua uita hic habet inchoationem, et finem; contemplatiua autem in hac uita incipit,  sed in futura percipitur [Forte, perficitur]. Et ideo non ante mortem carnis, sed post mortem ad id quod ardenter diligit peruenire potest.





APPENDIX Xu NORMA uIuENDI. 

 341 1. Age, fili, ut oportet, age ut decet, age ut dignum est. Propone tibi ut non pecces, ut culpas tuas non reiteres, post lapsum denuo ne delinquas; bona et mala prout eueniunt tolera; quecunque eueniunt mente libera sustine; patientie et mansuetudini ante omnia operam des; irrisionem despiciendo supera; sagittas contumelie patientie clypeo frange; prepara contra omnem aspectum clypeum patientie; contra lingue gladium tolerantie prebe scutum, tacendo siquidem melius uinces .

2. Disce a Christo modestiam, disce et moderantiam,  tolerantiamque Christi attende, et non dolebis iniurias. Maxima est uirtus, si non ledis a quo lesus fueris, uel etsi lesus permittis. Maxima est uirtus, si cuicunque nocere potuisti parcis; quando enim cruciaris propterea, peccata tua precingunt te; quando minaris, mala tua iter faciunt; quidquid tibi aduersi euenit, propter peccata tua tibi euenit. Consideratione igitur iustitie dolorem tempera; melius dolorem portabis, si pro quibus tibi eueniunt intendas.

3. Cum igitur tibi derogatur, ora; cum maledicitur, tunc benedic; maledictioni benedictionem oppone, et irascentem patientia delinire stude; blandimento iracundiam feruescentem dispelle; nequitiam bonitate uerbi uince; malitiam benignitate, inimicos omnes modestia placa, aliorum mala tua bonitate supera. Tranquilla mente illatas contumelias perde, aperi tranquillo corde dolores; uulnus in imo corde, quamuis graue sit, apertum euaporat, ualde autem comedit animum inclusum. Quanto enim magis tegis,  tanto magis auges; aperi igitur grato animo, et non te excruciet.

4. Si tristaueris in aliquo fratrem tuum, satisfac ei. Si peccaueris in illum, penitentiam age cum eo. Si offenderis aliquem, propitia eum prece, parce uelociter, ad reconciliationem offensioni tue cito ueniam postula; non dormites, nisi conuertaris ad pacem; non requiescas, nisi reconciliatus fueris fratri tuo. Reuoca eum celerrimo dilectionis affectu. Reuoca eum humilitate ad gratiam; humilitatis affectu illi te prosterne, et supplici modo ueniam deprecare; petenti quoque tibi ueniam libenter indulge, et poscenti indulgentiam placatus dimitte.

5. Reuerentiam sanctam amplectere, et confestim benigna suscipe caritate; peccanti iuste non dimittas, sed culpam sciturus, quia in te est uenturum iudicium; non habebis indulgentiam, nisi dederis. Etsi ille non supplicet, sibique humiliter dimitti non postulet, si peccatum suum mala consuetudine non  cognoscat conscientia, tu tamen ex corde relaxa, ueniam quoque propria uoluntate concede; aufer a corde fraternam offensam, uel offensionem, et aliene nequitie non seruito; odium enim a Deo separat, nec sanguine fuso deletur.

6. Pacem ama, pacem dilige, pacem cum omnibus habe et tene, 342 omnesque in mansuetudine et caritate complectere; prepara amplius amare quam ameris ipse; non sis in pace infidus, non sis leuis in amicitia, retine semper uinculum constantie; odientes ad pacem inuita.

 7. Discerne te tuo, non alieno iudicio; nec ex alieno sermone, sed ex tua te mente metire. Nemo melius et magis scire potest quid tu scis quam tu, cum conscius tui es. Quibus uero prodest, si malus, si bonus prediceris; aut que laus hominum pertinet ad te, si alius es quam laudaris? Quapropter uita simulationem, uita hypocrisin, sub obscuriori ueste non simula sanctitatem. Qualis haberi uis, talis esto professione tua et habitu; et in incessu tuo sit simplicitas, et in motu puritas; nichil dedecoris, nichil lasciuie, nichil petulantie, nichil insolentie in incessu tuo appareat; gestus enim corporis signum est mentis; non prebeas de te aliis spectaculum, nec aliis obtrectandi locum.

8. Non te adiungas leuibus personis, nec te admisceas uanis; uita malos, caue iniquos, fuge malignos, sperne ignaros, fuga a te turbas hominum, maxime illius etatis qui ad uitia proni sunt. Bonis iungere, et sanctis indiuidue sociare. Si feceris, socius  conuersationis illius eorum eris et uirtutum; periculum enim est pessimis sociari, melius est eorum odium quam consortium.

9. Claude aures, ne audias aliquid impudicum; uanus enim sermo cito polluit mentem, et facile leditur turpibus, et malis omnibus, agiturque libenter quod auditur. Nemo enim creditur odisse quorum relatione non leditur; nichil ex ore tuo procedat quo turpescas, uel quod turpe sit; sed hec erumpant ex ore tuo, et ex labiis, que aures non polluant audientium; sermo enim uanus conscientie uane est index. Mores hominis lingua pandit, et qualis sermo ostenditur, talis animus comprobatur. Ab otioso sermone compesce linguam, nec inania uerba loquaris; sermo enim otiosus non erit sine iudicio. Unusquisque enim redditurus est rationem sermonum suorum, ante uniuscuiusque hominis faciem stabunt uerba sua. Qui uerba mala non reprimit, ad noxia cito transit; et qui minima non respuit, in  maxima ualde prorumpit; minorum namque culpa maiorem generat.

10. Particulatim crescunt uitia, et dum parua non cauemus, in magnis prolabimur; minora itaque deuita, et ad maiora non deuenies. Ea que loqueris grauitate atque doctrina existant culta, sitque sermo tuus irreprehensibilis, ad exspectationem audientium utilis; stude loqui omnino quodlibet secundum quod oportet; discerne quid loquaris, quid taceas. Intende, et loquere, et loquendo peritus esto. Multum autem delibera quod loqui uis, ne reuocare non possis quod dixeris; fuge casus lingue, nec pateat iniurie iaculis os tuum. Cum amico semper habeto silentium, uide opportunitatem loquendi, et proferendi sermonem, et expendendi. Maneat in ore tuo mensura, in sermone tuo sit statera, abscinde et a lingua tua uitium detrahendi, et de alieno malo os tuum, non coinquines; quod in alio detrahis, hoc in te potius pertimesce.

11. Quod inter se loquuntur homines, hoc nunquam  scire desideres, 343 nec queras aliquem qui dicat tibi; omitte causam que ad animam tuam non pertinet, nec oblitus morum tuorum alienos perscruteris; tanto animo corrige uitia tua, quanto studio prospexeris aliena.

12. Omne genus mendacii summopere fuge; non studium loquacium fratrum, nec qualibet fallacia uitam alicuius defendas; nullum mendacium iustum, quod a ueritate discordat, in quo etiam prohibetur duplex iuramentum, assiduitas enim periurii assuetudinem facit. Fac bonum quod spopondisti, non in uerba facilis, sed etiam factis et operibus difficilis: sine consideratione unquam nil facias, uel presumas; quando poteris facere, non pollicearis facere. Multum Deo reus eris, si non reddideris quod uoues; in malis autem promissis rescinde fidem. Non est promissio que dolore adimpletur.

13. Si uis tuas adimplere uirtutes, prodere noli;  occulta uirtutes pro elatione; absconde bona facta pro arrogantia; fuge uideri quod esse meruisti; qui manifestando poteras amittere, tacendo custodi. uitia uero cordis tui reuela, prauas cogitationes manifesta illico, peccatum enim reuelatum cito curatur, simulata culpa crescit. Si patet uitium, ex magno fit pusillum; si latet peccatum, ex minimo fit maximum. Melius est autem ut uites uitium quam ut emendes, ne forte cum incurreris, pessima consuetudine reuocare non possis. Consuetudinis uincula uix soluuntur, et inolita diu tardius corriguntur.

14. Incipientem diu delibera sententiam, et quod uis diu agere, diu exquire, proba, et age; nil enim in agendo precipiti consilio, sed mora melius est. In rebus autem bonis tarditas remoueatur; in bonis enim dilatio nocet, et quod expedit differre impedit. In bonis absit remissa segnities, absit negligentia, carnis uitia cito captant inertes; per torporem enim uires et ingenium defluunt, et desidia natura corrumpitur; hebetudo scientie lumen exstinguit, solertia  autem meliorem reddit; ardentius fit ingenium subiuncto studio, et tardiora ingenia studiis acuuntur. Torporem nature industria excitat, spiritus tarditatem assiduitas acuit. Expergiscentia perficit spiritum, expergiscentia plus scitur, sepe namque consuetudinem superat, sepe ex consuetudine nature est effectus; assiduitas enim mores facit, iugis usus in naturam se uertit, quod cum difficultate per usum sine difficultate perficies.

15. Disce quod nescis, ne doctor inutilis inueniaris; bonum autem quod didiceris doce; sapientiam cum ceteris impertieris, tibi hanc auges, sapientia exinde longior fit; retinendo minor est, et dum plus confertur, abundat. uerba tua cum precedunt opus, que ore promis, que ore promittis, opere adimple; que uerbis doces, exsecutione exhibe et ostende. Esto non solum magister, sed imitator uirtutum. Si doces, et facis, tunc gloriosus eris. Non enim satis est laudare quod dixeris, nisi dictis facta commisceas,  In doctrina tui ipsius ab humana te laude tempora; sic instrue alios, ut teipsum custodias, sic doce, ut humilitatis gratiam non amittas.

16. Caue, ne, dum alios docendo erigis, ipse laudis appetitione derogeris. 344 Cum autem instruis eos, obscuritate noli uti, sed ita dic ut intelligaris, ne loquendo simplicibus displiceas, ne prudentes offendas; iuxta spiritum audientium erit sermo doctorum. Secundum mores incipienda est doctrina; iuxta uulnus adhibenda sunt remedia, uarie enim uoluntates diuersam disciplinam desiderant. Unusquisque igitur secundum suam professionem est docendus. Inspicienda est utilitas personarum, et unumquemque taliter in erudiendo tracta. Committe omnibus secreta professionis tue, loquere aperte.

17. Cunctis operta paucis annuntia; ne erubescas loqui quod nosti defendere; et quod tibi scientie sentis deesse, ab aliis quere; querendo enim obtecta clarescunt, et difficilia conferendo aperiuntur.  Nulla sit tibi curiositas sciendi latentia, nec ultra quam scriptum erit queras scientiam. Non cupias quod scire non licet. In disputatione non contradicas iustitie; nec contendas euacuare quod rectum est; in omni disputatione rectum tene, et plus dilige audire quam loqui. In principio audi, in fine loquere. In omni re finis attendatur, extrema querantur, meliorque est sermo nouissimus quam primus.

18. uenerare omnes scientia et uita meliores, et unumquemque pro suo merito sanctitatis potiori gradui competentem reuerentiam tribue, nec te equalem sanctiori exhibeas. Senioribus presta obedientiam, et eorum senio obsequio obedi. Cunctis in preceptis sic obtempera, ut obtemperando hominum uotis Deum non offendas. Malum uisus facere, non consuescas, nec adhuc si pene immineant, peccanti cuiquam non aquiescas; melius namque est pati mortem quam perniciosa mala adimplere. Non solum quippe factorum, sed conscius peccati tenetur obnoxius;  neque immunis est a scelere qui, ut faceret male, obediuit. Similis est qui obtemperat malo ei qui facit malum; facientem et obsequentem pari pena constringe.

19. A subditis magis uenerari quam timeri stude, ut tibi plus dilectionis officio quam contradictionis necessitate adhereant. Subiecti te plus reuereantur quam timeant; ex reuerentia enim amor procedit, et odium tremor confert; fidem metus tollit, affectus restituit; timor non seruat diuturnam fidem; ubi timor audet, eum sequitur robur; ubi timor, audentia sequitur; et ubi metus, desperatio occurrit. Quapropter tempera oris sementem, summaque bonitate subditos conuenit regere; non sis terribilis in subiectis, sed sic dominare, ut tibi delectent seruire.

20. Tene modum in omni tempore, ut nichil intemperatum agas, nec minus, nec ultra quam oportet, nec in bonis nisi moderatus esse non debes. Omnia enim medicamenta utilia sunt, et cum tempore omnia fiunt utilia; recta enim immoderato usu corrumpuntur,  omnis nimietas in uitio est; prospice igitur quid aptum sit tibi, et tempori, et ubi, quando, quare, quandiu facere debeatur; causas rerum et tempora inspice, et singulorum operum discretiones diligenter distingue.

21. Dignosce omnia que agis, quare bonum incipias, quare peragas; in omni operatione discretionem tene, nec in aliquo indiscretus sis. 345 Cum bene discreueris opus tuum, multa sunt consuetudine uitiata, multa prauo usu presumpta, et multa contra pudicos mores usurpata; tunc minime consuetudinem serua et legem, usus auctoritati cedat, prauum usum lex et ratio uincant. Testimonio tuo nulli noceas, nec ad alicuius periculum uocem testificationis adhibeas. Sermo tuus nec animam cuiusquam, nec res impediat, nullum contra ueritatem defendas.

22. Cum iudicas, ne ullius persone affectu deflectaris, a uiro paupere, aut a diuite, causam prospice, non personam. Sperne munus, ne per hoc iustitia  corrumpatur; munera enim semper ueritatem preuaricant, et cito a uiro uiolatur iustitia. De iusto iudicio temporalia lucra non appetas, pro iustitia nullum tibi premium queras dum iudicas, pro futuro serua mercedem, nec queras in terra rependi quod tibi in futuro debetur. Excute manus tuas ab omni munere, si in celis uelis habitare; in iudicio quoque sine misericordia sedeas. Custodi iustitiam discretionis, et noli plus iustus esse quam oportet. Omne enim quod nimium est uitium est.

23. Impia iustitia est fragilitati humane non ignoscere; non igitur ames damnare, sed emendare potius quam corrigere. Tene rigorem in discretione iustitie, iudicii examen sequatur pietas, discipline rigorem temperet indulgentia, ita clemens esto in alienis delictis, sicut in tuis, nec quemquam districtius iudices quam sicut teipsum. Sic alios iudica, ut te iudicari cupis; dum enim indulges aliena peccata, tibi misereris; iudicium quod aliis imponis ipse portabis. In  eo enim in quo iudicas es iudicandus; in qua mensura mensus fueris, remetietur tibi.

24. Omnia que inquisieris cum iustitia definias, nunquam iudices suspicionis arbitrio; ante proba, tunc iudica; non enim qui accusatur, sed criminator reus est; periculum est aliquid presumptuose iudicare. In ambiguis de iudicio serua sententiam. Qui nosti tua, quando nescis, diuino serua iudicio; non nitaris damnare iudicio humano quod Deus suo examini seruat; incerta non iudicemus, quoadusque nouissime ueniat Dominus, qui latentia producat in lucem. Quamuis enim non credenda sunt, ideo tamen dimittentur, nisi que certis indiciis approbantur, et non que manifesto examini committuntur, et non que ordine iudiciario comprobantur.

25. In summo honore tibi suprema sit ueritas; quamuis sublimis sis potestatis, in te celsitudinem reprime; non te extollat honor, sed presideat humilitas culmen sublimitatis. Tanto esto maiori humilitate conspicuus, quanto es magna dignitate preclarus.  Impositas tibi curas humiliter exple, et traditum tibi ministerium mente subdita suscipe. Esto obediens diuine dispositioni, et uoluntati eius contraire non audeas. Iura potestatis adepte moderanter exerce, et omnia non turbulento, sed tranquillo corde dispone. Caue honores, quos sine culpa tenere non poteris.  Sublimitas enim honorum magnitudo scelerum, in maiori gradu sine dubio pena maior.

26. Si uis esse quietus, nichil seculi appetas. Semper requiem mentis habebis, si a te curam mundi abiicias, semperque quiete eterna frueris, 346 si te a strepitu terrenarum rerum abstraxeris. Abiice a te quidquid bonum propositum impedire poterit, et toto animo odies damna que diligit mundus. Quidquid habes, habeto ad misericordiam. Suffragatur uirtus tua in operibus. Non eligas cui miserearis, ne forte pretereas illum qui meretur accipere. Omnibus da, ne forte cui non dederis ipse sit Christus; et cui largiris, cum hilaritate largire; et quidquid tribuis, cum affectu tribue; tribue misericordiam sine murmuratione, prebe eleemosynam sine tedio.

27. Maior autem sit beneuolentia quam quod datur. Maior sit gratia quam quod impenditur; tale enim erit opus tuum qualis fuerit intentio tua. Quod enim affectu bono dispensatur, hoc accipit Deus; qui  autem cum tedio dat, perdit mercedem suam. Qui cum tristitia manum porrigit, fructum amittit remunerationis; non est misericordia, ubi non est beneuolentia. De tuis iustis laboribus ministra pauperibus. Non auferas uni unde tribuas alteri. Nihil prodest si alium inde reficis unde alium inanem facis. Condemnat miseratio ista, non propitiat. Bonum quod facis misericordie causa, non iactantie, facito; nil propter temporalem opinionem, nichil propter famam, sed propter uitam eternam et Dei caritatem. Quidquid agis, pro futura mercede age, eterne remunerationis exspectatio te teneat. Amplius quidquid egeris causa glorie, hoc est facti tui.

28. Si dederis ita, ut hominibus innotescat, non homini, sed proprie persone prestitisti, nec quod ad eterne, sed quod ad huius [Forte, huius uite] gloriam proficit. Ecce accepisti modica, data est tibi norma uiuendi; nulla te ignorantia excusat, non es iam uite nescius, non es imprudens, aut ignarus, legem  quam debes sequi, dispositionis qualis esse debeas, descripsi. Cognitiones mandatorum habes. Iam scis quid est recte uiuere, uide ne ultra offendas, uide ne quod recipis legendo contemnas uiuendo. Bonum scire, acceptum retine, et imple opere quod didicisti preceptione. uide deinceps ne bonum quod accepisti despicias. Amen.





APPENDIX XuI. EXHORTATIO PeNITENDI CUM CONSOLATIONE ET MISERICORDIA DEI, AD ANIMAM FUTURA IUDICIA FORMIDANTEM [a 1Kb] . 


 Cur fluctuas, anima, merorum quassata procellis?
Usquequo multimoda cogitatione turbaris?
 Mens confusa tediis, itineris deuia carpens,
Tramites caliginis subducta luce percurrit.
[5] Non ablatas res, cellulas mundi facesque suspires,
Nec casus honoris, sed ruinas anime plora.
Non hec defunctoria doleas exitia carnis;
Sed perseuerantia Tartari tormenta formida.
Nec erumnas carceris abigas, quibus fine carebis;
[10] Sed iuges Auerni miserias prospectans euita,
347 Que hic redimi facili compendio possunt,
Si mundi affectus in amorem Christi conuertas,
Et te non negligas ab iniquitate priuare.
Cuncta peccata a corde diuulsa propellas,
[15] Res iniquas penitus remoue, saltemque percussus,
Abhorre, ut sinceritate rudi uel sero reniteas,
Abiecit te mundus percussitque, rescripsit, derisit.
 Quare non consideras quid a te Christus exquirit?
 Non humana manu talia te perpeti putes,
[20] Sed hec prouenisse diuino iudicio crede.
Irritasti contra te Dominum offensa delicti,
Qui te flagris arguens corripit, cercet, affligit,
Flagelli impendio monet, ut errata cognoscas
Et agnita penitens corrigas, distringas, emendes.
[25] Hoc sentire debes, quod instanti uerbere pulsatus,
Ut beneuolus a malo segregatus existas,
Et perniciosa respuens, innoxia queras.
uult contritionis nunc te examinare camino,
Quo conflatus pristinas uitiorem sordes amittas.
[30] Cur ergo per quequam diffusus mente uacua curris?
Ad calcem examinis sensus tui collige gressus.
Discute cor tuum, cautius interroga mentem.
Quid ludibriosum retinet, uel gessit, exponat.
 quid seuum, quid noxium concepit, uel operit, pandat;
[35] Et dum est licentia, totum predamnare festina.
Ecce perpetrata cuncta coram oculis constant,
Et secreto murmure mens uniuersa proponit.
Quid admissa crimina nisi lamenta requirunt?
Quid uult facti uulnus, nisi malagmata fletus?
[40] Nullum scelus aliter nisi penitendo
Expiatur, imo puniendo, ne sit iam ultra,
Deletur. Ergo si ruisse nequiter uiuendo
Displicet, surge decenter. Melius agendo precurre
Iudicem futurum, timens perdentem iniquos.
[45] Hunc post seculi crimina opere iustitie placa.
Atros ignes inferi, quod est mors secunda, pauesce;
Sed admissa penitens puni peccata, et uiues.
In hac uita lacrymis exstingue Tartari flammas,
 Et necando crimina uires euacua mortis.
[50] Mors illic non repetit quos hic uiuentes amittit,
Nam qui se peccato dirimit, iustitie iungit;
Et spiritus uite obsequens. mandata custodit,
Peccata repudians morti seruire contemnit.
Ultra iam non moritur, nec mors dominabitur illi,
[55] Neque eum Tartarum excipiet in morte, sed celum,
348 Nullatenus dubites in hoc, nec unquam diffidas;
Nam sic protestanda diuina dicta decernunt:
Ad regnum profecto transierunt cum Christo uicturi,
Qui penituisse mala perpetrata probantur.
[60] Nulla te res dubium de misericordia reddat.
Nam parcere Deus promptus est clementer indignis,
Atque penitentibus ueniam libenter donare,
Tantum si peniteas, nec iam penitenda committas;
 Et ob hoc irrisor atque subsannator uocatus,
[65] uertas penitentiam in punitionem pericli.
Labor sine fructu est, et spes uanissima ualde,
Sic peccata plangere, ut non desinatur peccare.
Quasi quis instructa destruat, diruta reformet,
Si quod lauat hodie, polluat et sordidet cras;
[70] Sic enim non lotus habetur, sed semper immundus.
Nec capit huiusmodi ueniam, sed prouocat iram,
Quoniam non diluit, sed dilatat criminum gesta.
Tu denique cautius talium exempla declinans,
Et iam peccasse penitere, et iam peccare desiste.
[75] Dissipa preteritas lacrymarum opere culpas.
Da eleemosynam, si habes, redime probra,
Et sequi uanissima respue, contemnere cura.
 Sit iam abdicabile, sit abominabile semper peccatum,
Quod celo distrahit, in infernum deponit.
[80] Melius sit regni gloriam nitore carpere,
Quam regni iacturam sordium horrore perferre.
Conuersus ad Dominum post tenebras lucem arripe,
Amplectensque uitam mortalia facta relinque.
Confitere illi, cumpungere, plangito, roga,
Dic: Peccaui nimium, parce, miserere, proclama,
[85] Curua cordis genua, prostratus corpore in terram.
Obsecra assidue, profusis lacrymis ora,
Lenias ut humilis, quem exasperasti superbus.
 Nam Dei clementiam humiles et flentes acquirunt,
Non ridentes impetrant, neque contumaces exorant.
[90] Certo te peniteat perperam quecunque gessisti,
Ut odiens horreas quidquid indecenter amabas,
Quod pudore congruo rubor uerecundus aspernit,
Rite demum ueniam lacrymarum prece requiras.
His namque fomentis anime peccata medetur.
[95] Et omnia uulnera priscam sanitatem receptant.
Sic namque diuinum sedas cito furorem;
Sic profecto capies quidquid lacrymando deposcis;
Sic denique poteris euadere quidquid.
Claudit, obligat, officit, affligit, obumbrat,
[100] 349 Et ad Dei gratiam hoc modo redire gaudebis.
 Quamuis sis peccator impius, malignus, iniquus,
Criminis omni genere contagioque pollutus,
Pete a Deo ueniam, hesitans nequaquam in fide,
Qui omni peccamine facinus cunctos penitentes expurgat.
[105] Omne dimittit facinus uera penitudo delicti,
Nec est crimen ullum quod nequaquam lacryme tergant.
Quamuis de iustitia terreat iudicii dies,
Nunc misericordia certa penitudo potitur.
Delinquentem Deus de preterito damnat,
[110] Si bonus ex malo fuerit extremo repertus,
Ut dicitur impio, si impietates relinquat,
Opera iustitie faciat, extremo conuersus,
Impietas illius omnis oblita demetur,
Mortique sublatus eterna per secula uiuet.
[115]  Sic denique Paulus fidelis ex infido factus
Cunctis caret criminibus, que impie gesserat olim.
Sic ex publicano uenit euangelista Mattheus.
Sicque Cyprianus ex mago sacerdos et martyr.
Sic et Augustinus ardentior carnis amator,
[120] Fit ex Manicheo mundi probatus magister [a 1Kb] .
Sic et Niniuite impia, obscena, nefanda deflentes
Flagitia, uitam penitendo merentur.
Manasses, qui idolis templum repleuerat Dei,
Et de celo pridem datam profanauerat legem,
[125] Post, amisso regno, captiuus, et ferreis uinculis multis
Ligatus, Dominum penitentia placans, regno
Restitutus est, nexibus culpisque solutus.
Sic Dauid stupri culpam homicidiique redemit.
Et Achaz similiter celitus pendentem euasit iram.
[130] De quo cominus dixerat ulcisci Deus.
 Petrus fide lapsus, rursus penitendo resurgit.
Sic et Euangelii meretrix, ac publicanus
Paruis fusis lacrymis, multo se piaculo mundant.
Et plurimi alii, quos olim Scripture declarant
[135] Post crimina celibes factos penitudine uiros.
Sic e contra polum habentes ad Tartara cadunt,
Qui bona priora malum appetendo relinquunt.
Ut dicitur iusto, si ab iniquitate
Egressus iniquus exstiterit, iustitia omnis
[140] Eius depereat, et ipse morte damnetur [b 1Kb] .
Sic Iudas olim subito malignus effectus,
Omne bonum perdidit, quod dudum beate peregit.
 Sic et Salomoni nichil imputatur bono
Quod antea gessit, sed extremo malo damnatur.
[145] 350 In qua uoluntate postremo quispiam uel actu
Fuerit inuentus, in hac iudicandus erit, sicut
De hoc ipso Dominus locutus est dicens:
In quo te inuenero in hoc te iudicabo.
Et si credis amplius, hos ipsos diligit Deus,
[150] Qui post prauitates esse rectiores student,
Ac sic se post uitia uirtutibus magnis exercent,
Quam qui mala grauia nunquam perpetrasse noscuntur,
Et bona precipue torpentes agere piget.
Sicut quispiam dominus illum magis seruum
[155] Amplectitur, qui post damna potiora [a 1Kb] lucra reportat,
 Quam qui nichil perdidit, et nichil augmenti fecit.
Sic imperator illum magis militem amat,
Qui, post fugam remeans, hostem persequendo prosternit,
 Quam qui nunquam fugit, et nil unquam fortiter fecit,
[160] Sic agricola illam terram plus amat, que uberes illi
Post spinas affert fruges, quam que spinas [b 1Kb] nunquam nutriuit,
Et fertilem messem nunquam aliquando produxit.
Non desperes ueniam, sed potius spera salutem,
Si facturus optima, pessima damnare decernas.
[165] Corrige delictum, muta mores, renoua uitam,
Et nulla te plecti dolebis postea pena.
Non erit in crimine, quem penitet ante fuisse;
Nec dicetur impius, qui fuerit denuo pius.
Sequentia uero carmina constructa lamentis
[170] Suspirando lectita nonnunquam plorando decanta.
Nam potest Dominus transferre in gaudium luctum,
 Et aduersa omnia in prosperitatem mutare.
Quem eternis laudibus glorificant in celo celi,
Et summis honoribus cultores efferunt mundi.
   Amen.





APPENDIX XuII. LAMENTUM PeNITENTIAE [a 1Kb] . *



 Audi, Christe, tristem fletum,
Amarumque canticum,
Quod perculsus et contritus
Modulatur spiritus;
Cerne lacrymarum fluxus,
Et ausculta gemitus.

   Ad te multum uulneratus
uocem fletus eleuans
[5] Alta de profundo cordis
Emitto suspiria,
Precibus si forte uelis
Placatus ignoscere.

   Alleua calamitatis
Importune pondera,
Que me diutius premit,
Et elidit impie,
Nec discedit, ut resumam
uite respiraculum.

[10]    Ablato consolatore,
Quadro clausus lapide,
351 Gemo lugens, et suspiro,
Miserere, clamitans,
Pulso rogans tota die,
Sed tu semper dilatas.

   Ad iuuentutis delictum,
Et ad ignorantie,
Non me teneas, exoro:
Sed misericorditer
[15] Pretermissum hoc dispone
Iam indigno parcere.

   Ab antiqua pietate
Ne declines, obsecro:
Nam iustitie rigorem
Si me sequi iubeas,
Mille sum debitor penis,
Mille dignus mortibus.

   Aspice iam, Deus clemens,
Aerumnas quas tolero,
[20] Remoue contritiones,
Et flagella prohibe:
Ne me, precor, indignatus
Opprimas, et conteras.

    Annos meos in dolore,
uitam in gemitibus
uilis factus consummaui:
Parce mihi, deprecor,
Iam non possum sustinere
Da dextram, et eripe.

[25]    Aggrauasti manum plage
Super me ualidius,
Carnem dira flagellorum.
Ultione conterens,
Cede, ferro, sorde, peste,
Tenebrarum carcere.

   Auges tempora pressure,
Luctus addis onera,
Differens afflicto ualde
Dare mihi requiem,
[30] Contra quod grates rependo,
Non resultans murmuro.

   Abes [b 1Kb] , dico, ueritatem,
Ut occidas impium;
Sed rogo, post disciplinam
Da placatus ueniam,
Quia non mortem iniqui,
Sed uitam desideras.

   Accuso me, non excuso,
Laudans te, quod mitis es,
[35] Iuxta modum delictorum
Parua datur ultio,
Hec, et ampliora, clamo,
Dignus sum excipere.

   Ad remedium malorum
Aeterni iudicii,
Satius nunc [est] flagello
Temporali percuti,
Quam perennibus futuro
Dari cruciatibus.

[40]    Adhibe, si placet, adhuc
Tormentorum stimulos,
Quibus defluant ueterna,
Putridaque crimina:
Salus tantum, uita demum
Subsequatur morbidum.

    Adhibe, sed non iratus,
Ut sit tolerabile,
Quod me propter mea iubes
Perpeti facinora;
[45] Quatenus correpto rursum
Sis mitis post uerbera.

   Amarum hoc est, et leue,
Quia pertransibile,
Sed amarius, et graue,
Quod irreuocabile,
Quo penarum non est finis,
Nec dolori requies.

   Ardens illic urit flamma
Damnatorum corpora,
[50] Ultra reditum non sperat,
Quem illa susceperit,
Cuius pauore tabesco
Liquesco formidine.

   Arbiter, et testis equus
Ipse dum adueneris
Iustam reddere mercedem
Singulorum meritis,
Quo me saluare decernas,
Opus non inuenies.

[55]    A Deo districtum cernens
Examen iudicii,
352 Duco uitam in merore
Iugiter et gemitu,
Iustum iudicem uisurus
Iam pauesco territus.

   Amarus et pauidus tunc
uultus tuus impiis,
Per quem nullus impunitus
Erit habens crimina
[60] Nisi qui lacrymis illa
Nunc uiuens absterserit.

   A tranquillitate tua
Tu nunquam mutaberis,
Sed mitis parebis iustis,
Terribilis impiis,
Quos habuerit de culpa
Reos conscientia.

    Ab iniquis iustos omnes
Segregans uelociter,
[65] Pones hedos ad sinistram,
Et agnos ad dexteram,
Hos eterne luci dabis,
Illos autem tenebris.

   Ab ira furoris tui
Quis non conturbabitur?
Que a nulla creatura
Cohiberi poterit,
Cum peremeris iniquos
Oris tui gladio.

[70]    Amputans uerbo, non ferro,
Ceruices peccantium,
Tu perdes in tempestate
Festinantes impios,
uite sempiterne iustis
Collaturus premia.

   Accipite, dicet illis,
Regnum paratum est uobis
Pro fructibus iustitie,
Et misericordie,
[75] His, et illis, que fecistis,
Cuncta tu testificans.

   Astabunt ante tribunal
Tuum omnes anime,
Quidquid gesserint in carne [a 1Kb]
Narrantes ad singula,
Quid tam pro nefandis miser
Criminibus respondeam?

   Assertio phalerata
Iustum nullum faciet;
[80] Actus boni tantum facta,
Non uerba, recipies,
Data singulis talenta
Cum usuris expetens.

   Abactis et refutatis
Excusationibus,
En homo tantum dicetur,
Et opera illius,
Que precernens, ut meretur,
Confestim recipiet.

[85]    Arcana tunc secretorum
Omnis conscientie
Sic lustrabis, uelut uultus
Cernitur in speculo,
Heu mihi! qui parebo,
Peior omni pessimo?

   Ad personam non conuertes
uisum, sed ad merita;
Nec natalibus insignem,
Sublimem prudentia
[90] Facies tibi consortem,
Sed insontem opere.

   Abominabilis erit
Coram te iniquitas,
Nullus enim immundorum
Tibi sociabitur,
Quomodo tunc fetens hircus
Mundis iungar ouibus?

   Ante te iusti nec erit
Secura iustitia,
[95] Quam si districte perquiras,
Et ipsa peccatum est,
Qui si iusto [b 1Kb] nisi parcas,
ue periclitabitur.

   Arguens in ueritate
Decernes iudicium,
Et in equitate tua
Iustus uix saluabitur.
Ubi tunc ego parebo
Peccator et impius?

[100]     Annalibus reseratis,
Nudabuntur publice
353 Omnium hominum facta,
Cogitatus impii,
In statera tu librabis
Omnia in pondere.

   Appenso bono, uel malo,
Pars hec operarium
uindicabit, quam momenti
Lance declinauerit,
[105] Quid agam, si pondus mali
Me leua iactauerit?

   A iustitia diuerti
Nullo modo poteris,
Nec personam acceptabis,
Nec ullius munera;
Sed reddes unicuique
Iuxta sua opera.

   Aspicient mali iustos,
Cum beatitudinem
[110] Glorie promeruerint [c 1Kb] ,
Et dolebunt acriter,
Quod non uixerint sic iuste,
Ut sic essent liberi.

   A dolore in dolorem
Nequiorem transient,
Cum Abite, maledicti,
Illis ipse dixerit
[115] In ignem qui est paratus
uobis et diabolo,

   A requie beatorum
uita, uel consortio,
Se sublatos intuentes,
Iunctosque diabolo,
Ut eternis cum eodem
Dentur cruciatibus.

   Alleuabunt ululatum,
Et rugitum immanem,
[120] Planctum magnum facientes
Amarum, et ualidum,
Quale nunquam fuit factum,
Neque dictum, uel uisum.

   Ad gentem gens, uir ad uirum
Pectora percutient,
Tribus ad tribum, et regnum
Contra regnum ferient,
uiri denique seorsum,
Et seorsum femine.

[125]    Angeli tunc copulabunt
Scelere consimiles,
Quos cursim precipitantes
Dabunt flammis inferi,
Ut par pena semper urat
Quos par culpa sociat.

   Habebunt uite precisi,
Sublatique gaudio,
Quo perennis erit luctus,
Dolorque perseuerans,
[130] Et consolatio nulla,
Nec unquam reuersio.

   A te quisquam non reuoluet
Prolatum iudicium,
Nec ab illo quem tu ipse
Iudicans perdideris,
Ultione sempiterna
Prauos omnes puniens.

   A Deo prerogatiua
Mitto precum commoda
[135] Fundens lacrymas, dum uiuo,
Rogans, dum intelligo,
Ne me iuxta mala mea
Condemnandum censeas.

    Aspera sun., que peregi,
Acerba, et grauia;
Propter que si persequi
Me iuste decreueris,
Morti debitor [d 1Kb] , et pene
Noui, quod reperies.

[140]    Ad iniquitatem meam
Si conuertas oculos,
Facto, pena que condignum [e 1Kb]
Neminem reperies,
Cum quo me cremandum putes,
Comburendum censeas.

   Ad delictorum mensuram,
Criminumque copiam,
Ipse pene Tartarorum
uix credo sufficient,
[145] Dum nec talia, nec tanta
Quis iniquus fecerit.

   Anxius ob hoc suspiro,
Quod impie gesserim,
354 Pessimorum peccatorum
Sanctus sum uulnere,
Difficile tantis malis
Esse saluus arbitror.

   Arctor undique pressuris,
Comprimor angustiis,
[150] Fluctuat meus in merore,
Cor natat in lacrymis,
Nec ulla timore multo
Requies est animi.

   Arui, polique, marisque
Non turbabor [f 1Kb] sinibus,
Quin et hec ignis ardore
Resoluta defluent.
Ubi me miser abscondam?
Quo ante te fugiam?

[155]    Ab immensitate tua
Mundi gyrus clauditur?
Celum terramque tu reptes [g 1Kb] ,
Et sine te nichil est;
Qui placatum te non habet,
Iratum quo fugiet?

   Agitur mens egra passim,
Diuersa considerans,
Nec elucet euadendi
Uspiam effugium,
[160] Sed abs te, Domine, fuga,
Et ad te reuersio.

   Arma sumens penitentis
Saccum, et cilicium,
Pulso pietatis aures
uiscera clementie,
uerba fletus et doloris
Ingerens cum lacrymis.

   Audi preces, et placare,
Mens quas egra parturit,
[165] Consideransque dolores
Impende malagmata,
Quia tua sum factura
Tuaque plasmatio.

   Adhibe, precor, medelam,
Pessimis uulneribus,
Profluentia prestringens
uitiorum ulcera,
Corrupta redintegrando
Sanitate perpeti.

[170]    Aufer me de luto fecis
Peccatorum omnium;
Emundare non contemnas,
Antequam discutias;
Et non ero tunc immundus,
Si me nunc piaueris.

    Accipis et peccatores,
Sed quos nunc iustificas,
Respicis multos, ut Petrum,
Si deflentes penitent,
[175] Sicque lapsos ad inferna,
Reuehis ad ethera.

   Apud te redemptio est,
Et misericordia;
Quam nisi propitiatus
Parcere decreueris,
ue mihi! quod malos omnes
Precedam ad uictimam.

   Ac per hoc opto misellus,
Ne fuissem genitus:
[180] Quia et lux ipsa presens
Iam mihi tenebre sunt,
Aeterne damnationis
Pauendo [a 1Kb] perniciem.

   Boni nichil habiturus,
Quod malis obiiciam,
Penarum metu quassata
Tremit conscientia,
Dum formidat infinita
Subire discrimina.

[185]    Bone Deus, perituro
Nunc subueni, exoro,
Nunc et ab ira perenni,
Et a morte libera,
Ut quem iustitia punit
Tu salues clementia.

   Benigne Pater, ignosce,
Quod agnoscens fateor,
Pronuntio malum meum,
Non uindex operio,
[190] Excipe professionem,
Et da indulgentiam.

   Bonitatis pietatem
Multis non merentibus,
355 Gratis peccata dimittens
Indulsisti ueniam;
Non defraudes uni quod tu
Dedisti quamplurimis.

   Blanditus confessione
Placaris humilium,
[195] Ad ignoscendum citius
Flentis uoce flecteris,
Penitentis assuetus
Consulere lacrymis.

   Breuis non est manus tua,
Ut prestare nequeas,
Multus es ad ignoscendum,
Hinc indulge, clamito,
[200] Miserere, ne disperdas;
Parce, ne interimas.

   Biplici, queso, flagello
Noli me percutere,
Suspende paululum iram,
Habe patientiam,
Quia multum ego miser,
Sed tu plus misericors.

   Conuersus ad pietatem,
Restitue gratiam,
[205] uitam cum peccato simul
Ne uelis exstinguere,
Serua benedictionem
Receptande uenie.

   Carnem pro peccato suo,
Quantum placet, attere,
Plagas enim temporales
Libenter excipiam,
Precor tantum, ne perennes
Indignatus inferas.

[210]    Doloribus hic afflige,
Meroribus affice,
 Per flagella modo purga,
Ne in futuro punias,
Carnis pena, que deliquit,
Redimatur anima.

   Decerne clementer pie
Perditum requirere,
Mira qui benignitate
Abiectos recolligis,
[215] Et auersos reconuertis;
Oberrantes corrigis.

   Errasse me dudum plango,
Pollutus, et prodigus
Meretricio amore,
Bona perdens patria,
Hinc ad te uilis, egenus,
Et percussus remeo.

   Ego me indignum loco
Filiorum clamito,
[220] Quod paternitatis tue
Repuens admonita,
uagus per quequam defluxi,
Cucurri per auia.

   Feci malum miser ego
In insipientia,
Prouocaui te ad iram
Duris facinoribus,
Quibus digne consternatus,
Magno luctu conteror.

[225]    Fletibus tamen reuertor
Confitendo penitens,
Aufer indignationem
Culpe factus immemor,
Et paterna pietate
Sume, precor, erroneum [b 1Kb] .

   Punire si tamen adhuc
Plagis me diiudicas,
Fer me sicut quos diligis,
Castiga, et argue,
[230] Sed clementer, ut emendes,
Non ut interficias.

   Graues ut culpe merentur,
Non ita deseuias,
Tempera seueritatem,
Desine percutere,
Usque ne plaga contritus
Desperem, et peream.

   Hoc interdum te deposco,
Ne tentationibus,
[235] Quibus subinde peruertor,
uiolenter obruar,
uictus ne miser succumbam
Da, precor, auxilium.

   Heu! dire me tandem, precor,
Ne permittas decipi,
356 Nam sufferre tentamenta
Demonum non potero,
Desiderii eorum
Malitiam refrena.

[240]    Inde te, benigne Deus,
Accliuis efflagito,
Quantulumcunque placare,
Ut et hic indulgeas,
Ne longa pena subactus
Miser ualde factus sim.

   In dolore sempiterno
Carnem ne constituas.
Ne crudeliter exire
Compellatur anima.
[245] Da cruciatibus finem,
Requiescat spiritus.

   Carpe mores, uisita me,
Imo ueni, libera,
Surge, dicito captiuo:
 Prodi foras, misero.
Releua carcere trusum,
Pande iam absconditum.

   Caput et reliquos artus
Aqua munda dilue,
[250] Atque internos squalores
Purifica gratia,
Cunctis ut abire sinas
Defectum feracibus.

   Lugeo confusus mala
Que gessise memoror,
Fundo preces, et lamenta,
Contristatus animo;
Precor, oblatam ne neges
Penitenti ueniam.

[255]    Lacryme contra peccatum
Non quidem sufficiunt;
Sed quod non ualeo paruis
Expiare fletibus,
Oro, pietate demas,
Abluas clementia.

   Miseratione tua
Fac iustum ex impio,
Fulgidum de tenebroso,
Nitentem ex horrido,
[260] Innocentem ex iniquo,
uiuentem ex mortuo.

   Miseratus iam omitte
Noxas mihi criminis,
Eripiens plasma tuum
De manu diaboli,
Memento figmenti tui,
Et esto placabilis.

   Manus tue me fecerunt,
Formauerunt digiti,
[265] Corpus in uentre materno
Per membra delineas,
Tua uirtute creatam
Quo clausisti animam.

   Ne des in ruinam mortis
Opus tuum, Domine,
Propter carnale peccatum,
Quod lamentis elui,
Possibile predixisti,
Atque ue mirabile.

[270]    Nullum perire protestans,
Quamuis graui crimine
Carnaliter polluatur,
Si redeat penitens,
Et non hesitet in fide,
Sumi posse ueniam.

   Nuntians pro te, et tuis
Missis, et discipulis:
Penitemini, celorum
Prope regnum factum est,
[275] Et omnis peccati datur
In Christo remissio.

   Non in multis iustis ita
Te gaudere perhibes,
Ut in uno erroneo
Peccatis turpissimo:
ueni querere, et saluare,
Dolens, quod perierat.

   Nulla tam grandis est culpa,
Cui non sit uenia,
[280] Omne facinus peccati
Delet penitentia,
Si, reiectis malis, quisquam
Sanus hanc peregerit.

   Nullum est malum quod nequit
Aboleni lacrymis,
357 Omne peccatum dixisti
Dimitti hominibus,
 Spiritus tantum sancti [a 1Kb]
Excepta blasphemia.

[285]    Nunquid fixum uerbi tui
Soluetur propositum?
Absit hoc, Domine Deus,
Ut repellas quempiam,
Qui post malum resipiscens
Te conuersus sequitur.

   Obiice bonitatem,
Et uince malitiam,
Prebe moram penitendi,
Tempus mortis dilata,
[290] Fac ut salus subsequatur,
Ne tollat interitus.

   Omnino confidens credo,
Quod nolens perire me,
Subiecisti flagellis,
Quibus resipiscerem,
Ut, abominando culpam,
Redirem ad gratiam.

   Placeat, Christe, damnatum
Reparare naufragum,
[295] De interitus errore;
Te querente, redeam,
Atque de maligno dignus
Efficiar famulus.

   Peccaui tibi, peccaui,
Et deliqui nequiter,
Sed conuersum nolo perdas,
Et que posco tribuas,
Ut me mundes ante mortem,
Et, dum uiuo, redimas.

[300]    Quis fuerim ne requiras,
 Sed quis esse cupio,
ueteri culpa ne queso
Reputes damnabilem,
Cerne corrigendi uotum,
Et relaxa debitum.

   Quanquam de reatu facti
Sit mihi confusio,
Noui quod de fine quemquam,
At non de principio,
[305] Aut pro bono tu corones,
Aut pro malo iudices.

   Recipe, domine pater,
Fuga lapsum famulum,
Tolle mortem penitenti,
Te precantem libera,
Et cum electis ad uitam
Agni libro reuoca.

   Reprobari me ne sinas,
Quem pro meis meritis
[310] Ingenti pressura polis,
Et limas diutius,
Sed quem uiuentem fatigas,
Recipe post obitum.

   Solue, Christe, uincla pedum,
Ligamenta criminum;
Resera limen obscurum
Tenebrosi carceris;
Redde iam luci sepultum,
Peregrinum patrie.

[315]    Tolle furorem perennem
Ab animo principis;
Te propitiante, fiant
 Iam mihi placabiles,
Quos aduersos diuturna
Miser ira tolero.

   ueni, Iesu, ne tarderis,
Mors antequam rapiat,
Fessum de puluere leua,
Et me reconcilia,
[320] Lacrymas iuges absterge,
Cor triste letifica.

   Christe, qui diuersitate
Gratiarum diues es,
Fructum et meritum precor,
uiuenti contribuas,
Ne, me sterilem procernens,
Succidas in posterum.

   Macerari me post mala
Ne permittas, obsecro;
[325] Habeam munere tuo
Collata que offeram,
Quibus a leua sublatus
Transeam ad dexteram.

   Zabulo me non coniungas
Ad mortem cum impiis,
358 Nec in Tartari barathro
Patiaris obrui,
Qui uenisti te credentes
De morte redimere.

[330]    Gloriam iam uigil canam
Alphabetum finiens,
Tibi Patri, Filioque,
Inclyto Paraclito,
Cui laus erit et potestas
Per eterna secula. Amen.





APPENDIX XuIII. ORATIO PRO CORREPTIONE uITAE. FLENDA SEMPER PECCATA [a 1Kb] . 

 1. Deus omnium mirabilium auctor, misericordiarum Pater, et consolationis, in tribulatione refrigerium, cuius gratia preuentus homo sua peccata considerat, plangit, et emendat; cuius respectu et munere incipit uel bonum facere, uitare malum, et refutare, sequi iustitiam, et declinare ab iniquitate, desiderare perennia, et horrescere peritura, confiteri misericordias tuas, et abnegare impietates suas; quia nichil proprium habet homo, sed conuersio et profectus illius donum tuum est; nec a se quisquam potest corrigi, sed a te; dicente propheta: Scio, Domine, quia non est hominis uia eius, nec uiri est ut ambulet, et dirigat gressus suos ; et Apostolus ait: Non uolentis, neque currentis, sed miserantis est Dei ; et ipse dicis: Miserebor cui uoluero, et clemens ero, qui [uulg., in quem] mihi placuerit .

2. Adesto igitur supplicationibus meis, intende deprecationem meam. Et quod expeto perfice propitius,  et intende placatus. Tu enim abstraxisti me de laqueis mundi, et eduxisti me de retiaculo peccatorum. Tu reserasti os meum ad confitendum tibi, cum essem peccatis omnibus obligatus; et fecisti intelligere me quomodo aut pro quibus obsecrarem te. Posuisti fiduciam in corde meo postulandi necessaria anime mee, quoniam : uolens misericordiam reuerteris, et misereris, obliuiscens mala hominum, et peccata benigni ate pertransiens ; et ipse dixisti: Petite, et accipietis; querite, et inuenietis; pulsate, et aperietur uobis .

3. Qui enim peti se et pulsari licentiam tribuit, dare sine dubio et aperire paratus est; nec est auarus  ad impertiendum, qui petere clamat non habentibus; ac per hoc ipse se postea penitebit egere, qui ad dandum sibi a dispensatore congruentia remedia modo neglexerit impetrare. Ideo silere nequeo tactu gratie superuenientis admonitus. Nam fateor, Domine, quod indignum me preuenit misericordia tua, et dum grabato multorum peccatorum seculi huius mortifero quodam iacerem sopore depressus, misisti gratiam tuam cum flagellorum strepitu suscitare damnabili torpentem segnitia, ut apertis oculis expergefactus, dum in me nichil uictus boni operis recognoscerem, uenirem ad te, uite petiturus alimoniam, ne me egestas superueniens in nouissisimo prefocaret.

4. Idcirco consurgens ad te lamentationum clamoribus prece multifaria 359 pietatis tue pulsans auditus, per alphabetum, quod premisi, singulas eius litteras rigans [Forte, rigo] flumine lacrymarum. Compulit enim me pauor iudicii tui flere diutius,  et gratia tua fecit fiducialiter exorare, credens quia in te Deo meo transgrediar murum omnium iniquitatum mearum, que circumdederunt me, atque, prereptus angustiarum mearum afflictionibus, pertranseam ad amplitudinem latissime iucunditatis, scilicet non huius seculi, sed futuri. Hanc ob rem non desinam exorare te, donec miserearis mei, et salues animam meam; que confitetur tibi hodie in conualle sita plorationis, quia introduxisti me; quia non meo merito, sed tuo dono ad arctissime penitentie claustra perueni, et in fontem lacrymarum illius ingressus sum, uarias nequitie maculas lauaturus, que nondum me petente, sed te prestante, mihi collata est, tuaque misericordia  procurante,  necdum eam quererem, inueni.

5. Ecce iam non minimo tempore in estu afflictionis eius desudo, sub districtionis eius regula laboro. Cum ipsa contendens quotidiana examinatione discutior, pressura illius magnos mihi gemitus trahit, et flere me quia deliquerim, magis magisque compellit, et gratias tibi referre iugiter docet pro patientia tua magna, qua diutius sustinuisti me lasciuientem, et seruasti tempus correctionis, quo relicta preuaricatione conuerterer, ne peccatum incessanter persequens, in eternum cum peccato perirem; et nunc misericorditer erudiens me in uirga tua, operaris salutem meam, subtrahens de corruptione uitam meam, et animam de interitu, ut scirem electionem bonorum iniqua pretergredi.

6. Et hoc confidens spero, quia sicut induxisti penitentie tribulationes, ita et indulgentie miserationes im ertias. Non solum autem, sed et benedico nomen sanctum tuum, quia distulisti euentum mortis,  ne in peccati torpore ad penam sempiternam desiperem; et subuenisti mihi de longe prouidens remedium curationis mee, eo quod ulcere pestifero laceratam animam meam huius penitentie medicaminibus tradideris sanandam. Bona enim mihi est stimulatio illius, que offensiones preteritas fugere docet, et futuras cauere me premonet. Leue reputo iugum oneris eius, quia grauiores tollit cruciatus quam inferat, et dum temporaliter premit, eternaliter redimit.

7. Amabilia sunt mihi uincula illius, que nunc in paruo ligant, ut abs lutum in perpetuum faciant. Placite sunt exteriores sordes illius, eo quod earumdem scabrositate interius anima piaculis emundetur. Et suauior nunc mihi est eius amaritudo, quam dulcedo luxuriose uite in preterito, quia per illam uitam anima prefocatur, per istam uero ab huiusmodi morte resurgitur. Quod illa sordidauit, ista diluit. Quod cruentauit illa, medetur et sanat hec. Si enim noxium exterius cernerem in corpore uulnus, aut aliquem intrinsecus sentirem uiscerum dolorem, ocius omnino  ad medicum currerem, secandam cum doloribus ferro traderem carnem, et ignito cremandam cauterio, atque causa reparande salutis amarissima bibere non recusarem antidota.

8. Cur ergo ista moleste feram, per que anima de sempiterno interitu 360 saluti perpetue restauratur? Quid retribuam tibi, Deus piissime, amator hominum et clemens iustificator peccatorum, pro his que prestitisti mihi? Calicem salutis accipiam, nomen tuum obinde cum laudibus in uocabo; in uiam uite reduxisti gressus meos, grates tibi referre non desinam. Hec est enim uia per quam de inferis ad celum recurritur, de peccato ad iustitiam reditur, de offensione ad tuam gratiam reuocatur; et ut in breui concludam, omnis ruine hec est reparatio. Hec denique, orante Publicano in templo, superat iustitias Pharisei, in hac reddit iustiorem; hec Lazarum per flagella temporalia ad requiem deduxit eternam.

9. Tibi, Domine, laus et gloria, qui percutis et sanas,  uulneras et mederis. Das dolorem transitorium, et post paululum eterna iucunditate refrigeras, quoniam iustus, et pius es: iustus, quia nequaquam delinquenti parcis; pius autem, quia penitenti misericordiam non subtrahis: item iustus et pius es, quia prius hic hominem a peccatis emendas, et postea ab eterno supplicio liberas. Peccatori enim, ut pretuli, non parcis, dum eum aut flagello temporali ad purgationem feris, aut iudicio eterno puniendum relinquis, aut ipse in se homo penitendo punit quod male commisit, ac perinde est quod delinquenti parcere nequaquam diceris. Nullum enim peccatum impunitum relinqui potest, quoniam penam peccata merentur; sed aut punit hoc homo, et liberas eum tu; aut si ille distulerit, punis tu, iuxta quod dicit Apostolus: Si nos ipsos iudicaremus, non utique iudicaremur. Quasi diceret: Si nos in hoc seculo a peccato discerneremus, pena nos peccati futura non plecteret.

10. Necesse est ergo homini punire peccatum, ut  eternum non incurrat supplicium; nam a punitione penitentia nomen accepit, quasi punitentia, dum ipse homo penitendo punit quod male admisit. Nam nichil aliud agant quos ueraciter penitet, nisi ut quod male fecerint impu itum esse non sinant. Eo quippe modo sibi non parcentibus tu parcis, cuius altum iustumque iudicium nullus contemptor euadit. Perfecta est autem penitentia, preterita delere, et futura non admittere. Hec secundum similitudinem fontis est, ut si forte, impugnante diabolo, aliquod peccatum irrepserit, huius satisfactione purgetur. Satisfactio autem est causas peccatorum et suggestiones excludere, et ultra peccatum non iterare. Ipsa autem penitentia iuxta qualitatem delictorum agenda est; nam sicut leuia peccata occulta oratione delentur, ita grauia coram Ecclesia per penitentiam et satisfactionem remittuntur.

11. Unde quia penitentie satisfactio iudicio tuo, non humano pensatur, et occulta est indulgentie tue  miseratio, flere sine intermissione necesse est. Nec unquam de peccato securitatem habere penitentem oportet, quia inimica illius hec est; parturit enim illi negligentiam, et negligentia sepe insollicitos ad uitia transacta reducit, sed tantum debet esse promptus ad penitendum, quantum et pronus ad peccandum exstitit, tantoque sublimius per humilitatem proficere, quanto inferius per elationem noscitur prolapsisse; et non solum plangere quia malum quod 361 non debuit fecit, sed etiam quia bonum non gessit quod debuit. Cautissimum enim hec res, non inertem iustificat operarium; penitentia enim uera in omni sancto opere sollicitius anxiatur.

12. Non habet omnino risus, fabulas uanas non recipit, neque desideriis inquinatur, factisque proteruis; terrena non concupiscit, celestia desiderat, de fine suo cogitat, iudicium futurum semper intendit, et qualiter coram Deo digne appareat, hoc quotidie sibi procurat; soli Deo militat, in nullis mundi negotiis inuoluitur. In uigiliis et orationibus frequentissima  est, in ieiuniis exercitata, in cibo et potu moderata, in labore, et lectione assidua, in caritate perennis, in castitate perpetua, in sermone uerissima, in iuramento continens, benigna est, et patiens, inuidia non succenditur, ira non superatur, cauet iactantiam, humilitatem amat, contumeliam non rependit, odit auaritiam, fugit uanam gloriam, superbiam detestatur, gaudia respuit, gemitus, suspiria, et tribulationes amplectitur, sciens quia misericordia tua non negligentibus, neque ridentibus conceditur; sed afflictis et contritis corde donatur, sicut ipse ais: Beati, qui lugent, quoniam ipsi consolabuntur . Et iterum: ue uobis, qui nunc ridetis, quoniam lugebitis, et flebitis . Et Apostolus: Miseri, inquit, estote, et lugete, et plorate; risus uester in luctum conuertetur [uulg., conuertatur], et gaudium in merorem. Humiliamini ante Dominum [uulg., in conspectu Domini], et exaltabit uos.

13. Certum sane est quod omnis culpa fletu resoluitur,  si renouata morum prauitate, transacta malitia non repetatur. Nam non sufficit a malo discedere, nisi subsequatur bonum etiam operari; sicut scriptum est: Declina a malo, et fac bonum . Et alibi: Quiescite agere peruerse, discite benefacere ; quatenus peccato satisfactio penitudinis opposita, simulque preterita malitia, succedente bonitate cooperta et obuoluta, pereat, et minor inuenta mortificetur. Quamobrem quia per satisfactionem fletus lapsa rursum erigitur anima, et huiuscemodi lauacro nitoris pristini recipit dignitatem, expedit mihi augere fletus, et celebres facere lacrymas super crebro repetitas iniquitates meas, quas innumerabiliter frequentaui. Non enim mihi plorasse sufficere puto iuxta copiam delictorum; plangam ob hoc assidue in amaritudine delicta mea, si forte tibi placeat usquequaque mundare me ab illis. Utinam mei capitis in cruorem latices uerterentur, et pro lacrymis sanguinem funderem; ut crudelia  peccata crudelibus lamentis abstergerem, quibus me olim ignaua fatuitate nequiter uulneraui.

14. Immensis idcirco tediis satagens euertitur anima mea, que etiam exaruit formidine tui furoris exterrita. Conuersa est in succum absinthii uita mea, felle et aceto redundant uiscera mea, doloribus profundis corrumpuntur precordia, suspirium suspirio excipitur, et gemitus in gemitum irruit. Timore futurarum penarum, et presenti flagellorum erumna incuruatus, et humiliatus sum usque in finem; nec possum onere multiplici pregrauatus caput erigere. Stat mors, stant et immensa crimina coram oculis meis; et res nulla non est, unde possit esse redemptio. Ob hoc ineffabiliter conturbatus, nec regimine utor, nec consilium angustia 362 pressure usque in desperationis perducit articulum, et uelut in aranee filo consistens status mentis nutat, ut subruat, interdum timens propter austeritatem culparum, ne nolis ignoscere, interdum confidens  propter lenitatem misericordiarum, quia statuas liberare; et inter spem et metum non est parua commotio cordis mei, quia si uis perdere, incitat iustitia, si autem uis saluare, inuitat misericordia; et licet flagella presentia conuersum a peccatis absoluant, mens tamen ideo titubat, ne plage mee non sufficiant ad expurganda omnia delicta mea; et tamen sapientie tue subtilitas ita exterius irrogat penas, sicut interius prospicit culpas.

15. Sed quis de iudicio tuo poterit esse quietus, cum apud districtionem examinis tui nec iustitia iusti secura sit? si etiam de otioso sermone reddenda est ratio, quomodo securus ero, qui principalia mala commisi? Non est omnino securitas in mente mea a uultu iudicii tui, neque pax in conscientia mea a facie peccatorum meorum. Ideo magna est, uelut mare, contritio mea, quia pessima est plaga mea. Quero portum euasionis, et nequaquam reperio quomodo regredi  de pedica deceptionis Satane; illaqueuit pedes meos, et nullo modo preualeo. uociferor  dolorum multitudine superatus, et non est qui eruat. Laboro in luctu et gemitu compeditus, et desertus in angustia carceris, nec est qui consoletur. Heu me! heu miserum et infelicem! quem pene iustissime terrent, quem ultiones digne comminuunt, quem flagella et iurgia recte collidunt, quem uarie miseriarum afflictiones opportune depopulantur, quia peccaui nequiter, deliqui crudeliter, erraui uehementer, corrui fortiter! ue mihi, qui me tantis malis pollui, tanto malo fedaui, qui non sapui euitare, ne biberem de ueneno calicis diaboli, quod necauit animam!

16. Et modo non indigerem denuo uiuificari, qui circumspectissime non custodiui ne transfoderer lanceis illius, et essem modo sine uulnere, et non quererem medicinam, qui non intellexi ut fugerem, et non irretirer laqueis eius, ut essem modo liber, et non clamarem pro resolutione. Infelix ego homo, quis me de tantis nexibus liberabit, et de discrimine  mortis huius, nisi gratia tua, Pater omnipotens, per Iesum Christum Dominum nostrum, quem posuisti redemptionem in salute mundi; et in cuius iustitia et sanctificatione omnis deletur iniquitas, et mortis euacuatur imperium? qui factus est  petra refugium herinaciis , id est, susceptio et saluatio peccatoris, de quo et Ioannes ait: Si quis peccauerit, adu catum habemus apud Patrem Iesum Christum iustum, et ipse est propit atio pro peccatis nostris, non pro nostris tantum, sed etiam pro totius mundi ; in quo omnis est a te constituta saluatio, dicente Petro Iudeis: Non est in alio aliquo salus; nec aliud nomen est sub celo datum hominibus, in quo oporteat saluos fieri. Qui habet clauis mortis et inferi, qui reserat portas abyssi, et claudit ostia tenebrarum, aperit, et nemo claudit, claudit, et nemo aperit; cui dedisti omnem potestatem in celo et in terra. In cuius nomine omne genu flectitur celestium, 363 terrestrium et infernorum; qui  est uir uoluntatis tue; in cuius manu perficitur omne quod est placitum coram te. Qui cum sit splendor glorie, et figura substantie tue, portans omnia uerbo uirtutis sue, sedens ad dexteram tuam, purgationem peccatorum faciens, et te pro peccatoribus interpellans, qui est uniuerse rei principium et finis .

17. Quia et ante eum nulla exstiterit creatura, et per ipsum facta cepit esse uniuersa creatura, et ipse erit consummatio omnis creature, cum finem mundo, et iudicium dederit; quoniam ipse est uir, quem preparasti iudicare uiuos et mortuos, nec iudicas tu quemquam, sed omne iudicium dedisti ei; qui solus habet potestatem perdere, et liberare, quia complacuit tibi in illo; exaltasti eum super omnes celos, et super omnem principatum, et potestatem, et dominationem, dans illi gloriam et honorem, constituens eum super omnia opera manuum tuarum, et subiiciens uniuersa sub pedibus eius; per quem facta et  condita sunt omnia in celis, et in terra, uisibilia, et inuisibilia, a quo continentur, in quo constant uniuersa; per quem fundasti terram, stabilisti celos, conclusisti abyssum, uallasti mare; quia sapientia, et consilium, uirtus, manus, et dextera tua ipse est, concreante et conuiuificante, cooperante atque conuiuificante omnia, et que sunt in omnibus, Spiritu sancto, qui a te et ab eodem filio tuo procedit ineffabiliter; cui et ego ab ineunte etate fideliter credidi: cui et peccasse confiteor, et a quo ueniam profunda cordis humilitate deposco.

18. Unde, Domine mi Iesu, quia multe sunt miserationes in manu tua, et non pateris perire quemquam, sed omnes uis saluos fieri, et ad agnitionem ueritatis uenire; quoniam exsecrando mortem non letaris in perditione uiuorum; neque uis interium hominis, sed salutem, et ob hanc causam te ipsum humilians, cum esses Deus, ut homo inueniretur, qui utique perierat, fieri homo dignatus es. Ad te mihi redeundum esse de preuaricationibus meis opportune  decreui; suscipe me in manibus tuis reuertentem cum fletibus coram te; excipe dignanter preces confessionum mearum, et salua confitentem; noli contemnere penitentiam, Domine, penitet me errasse, et doleo nunc stulte dudum perpetrasse nequissima; sed noli a me auertere faciem tuam, quia, si uis, potes me mundare; tibi enim mortificandi, et uiuificandi, et liberandi, ligandi et soluendi potestas est; animam meam diuersorum criminum tradidi nexibus illigandam, quam et scelere pessimo, sicut inspicis, uulneraui; solue, Domine, solue iam uincula colli mei, quibus ad te diu clamo multipliciter obligatus, et enudato uulneri miseratus adhibe medicinam.

19. Redde mihi pristinam sanitatem; et uiuat anima mea remedio tui. Dirum siquidem arguas uulnus meum, nec ego dirum esse diffiteor, te tamen hoc medicari indubitanter posse confido; quia nichil esse tibi difficile, nichil impossibile credo; eo quod omnia  possibilia apud Dominum, te perhibente, didicerim, cum transire camelum per foramen acus facile protestaris. Deliqui, Domine, deliqui multum, et hanc ob causam, sicut ipse precernis, tribulationes mee dilatate sunt, nocte et die torquentes 364 cor meum. Non enim culpe mee, uel peccatorum parua congeries, ideo multi gemitus mei, et mens mea magne perturbationis euersione mestissima; sed consideratione magnarum et innumerabilium miserationum tuarum a labe discriminis surgere paulatim renitens me direxit ad spem indulgentie pietas tua, ut in fide nichil hesitans, petam ueniam, et non moriar, sed uiuam.

20. Ideo reuersus ad percutientem me, et habentem potestatem super plagas meas, te scilicet, et Dominum meum, curuo tibi genua mea, et sedula oratione cum confessione penitudinis in contritione ieiunii deprecor te, dans gloriam nomini tuo in laude et benedictione frequentissima. Hoc enim docuisti  me in solitudine conclusionis mee. Nunquid non hoc modo reparabis casus ruine mee? credo plane quod facias. Habeo igitur spem in confessione, in qua constantissime solidatus nec desperaui, nec desperabo, sed perfecta utor fiducia; qua erasa, et abolita de corde nequitia, possim, postulatione premissa, ab omni morte criminum per te reuiuiscere, et omni colluuione peccatorum, interiecta confessione, purificari, quia fidelis es in uerbis tuis, et que processerunt de labiis tuis non facies irrita; non sunt enim consummate miserationes tue; neque precisa est in hac uita quocunque casu ruentibus surgendi fiducia; quoniam in omnigeno peccato posuisti reditum, et seruasti penitentiam in remedio peccatoris: Nolo, dicens, mortem impii, donec reuertatur, et uiuat . Et iterum: Si dicente me ad impium, Morieris, et conuersus ab impietate sua penitentiam egerit, iustitiam fecerit, in mandatis uite ambulauerit, et reliqua, uita uiuet, et  non morietur .

21. Et in Ieremia: Repente loquar aduersus gentem, et aduersus regnum, ut eradicem, et destruam, et disperdam illud; si penitentiam egerit gens illa a malo suo, quod locutus sum aduersus eam, agam et ego penitentiam super malo, quod cogitaui ut facerem ei ; et cetera. Rursumque: Ecce ego fingo contra uos malum, et cogito contra uos cogitationem, reuertatur unusquisque a uia sua mala, et dirigite uias uestras, et studia uestra. Qui dixerit, Nequaquam, desperauimus, post cogitationes nostras ibimus, et unusquisque prauitatem cordis sui mali faciemus. Et ad Ierusalem cum promo populo omni crimine sceleratissimo etate post idola declinante retinere dicis : uide uias tuas in conualle, scito quid feceris, cursor leuis explicans uias tuas; onager assuetus in solitudine anime sue attraxit uentum amoris sui, nullus auertet eam .

 22. uulgo dicitur: Si dimiserit uir uxorem suam, et recedens ab eo duxerit uirum alterum, nunquid reuertetur ultra ad eam? nunquid non polluta et contaminata erit mulier illa? Tu autem fornicata es cum amatoribus multis; tamen reuertere ad me, dicit Dominus. Leua in directum oculos tuos, et uide ubinam prostrata sis; tu qui sedebas exspectans eos, quasi latro in solitudine, polluisti terram in fornicationibus tuis, et in malitiis tuis; quamobrem prohibite sunt stille pluuiarum, et serotinus imber non fuit; frons mulieris meretricis facta est tibi, noluisti erubescere. Ergo saltem amodo uoca me, pater meus, et dux uirginitatis mee tu es. 365 Nunquid irasceris in perpetuum, aut perseuerabis usque in finem?

23. Et iterum: Reuertere, aduersatrix Isrel, ait Dominus, ad me, et non auertam faciem meam a uobis, quia sanctus ego sum, dicit Dominus, et non irascar in perpetuum. Conuertimini reuertentes, quia ego uir uester assumam uos, si abstuleris offendicula tua a facie mea, non commoueberis . Ipse autem per Ieremiam,  permanenti in scelere populo, nec uelle [Forte, uolenti] reuerti adhuc retinendo patientiam dicis: Noli subtrahere uerbum, si forte audiant, et reuertatur unusquisque a uia sua mala, et peniteat me, quod cogitaui facere eis propter malitiam studiorum suorum. Et in Isaia dicit: Ego sum qui loquor iustitiam, et propugnator sum ad saluandum. Si reuertamini, et requiescatis, salui eritis. Et iterum: Reuertere ad me, non obliuiscaris me, et redimam te. Ego sum, ego sum ipse qui deleo iniquitates tuas propter me, et peccatorum tuorum non recordabor; scio enim quia preuaricans preuaricabis, et transgressorem ex uentre uocaui te; propter nomen meum longe faciam furorem meum, et laude mea infrenabo te, ne intereas.

24. Et iterum peccatoribus, ut per penitentiam abluantur, ait: Lauamini, mundi estote, auferte malum cogitationum uestrarum ab oculis meis; quiescite agere peruerse, discite bene facere; et reliqua; et si fuerint peccata uestra quasi Phenicium, uelut nix dealbabuntur,  et si fuerint rubra, quasi uermiculus, uelut lana munda erunt. Et preuaricanti, ac delinquenti populo, et nolenti conuerti, de quo iam dixeras ut pro immanitate facinorum ira tua disperderes eum, in Osee dicis: Conuersum est in me cor meum, pariter conturbata est in me penitudo mea, non faciam in furore ire mee. Non conuertam, ut disperdam te, quoniam Deus ego, et non homo, in medio tui sanctus . Si enim auerso populo, nec penitenti, qui, te relinquens, omnibus se abominationibus, et impudicitiis, et idolis subiecerat, tanta patientia sustinens, talem misericordiam obtulisti, quantum placabilior esse poteris super eum qui non est auersus abs te, et pro peccato suo penitens incuruatus deprecatur te?

25. Recte idcirco alius propheta clamat: Conuertimini ad Dominum, quia benignus et misericors est, patiens et multe misericordie, et comprestabilis super malitia . Dauid autem ait: Miserator et  misericors Dominus, patiens et multum misericors non secundum peccata nostra fecit nobis, neque secundum iniquitates nostras retribuet nobis . Et in Salomone: Misertus est Dominus penitentibus . Et rursum: Quoniam pius et misericors est Dominus, et remittens in tempore tribulationis peccata omnibus exquirentibus se in ueritate . Hinc etiam cum prophete testimonio Apostolus exhortatur, dicens: Hodie si uocem eius audieritis, nolite obdurare corda uestra; non enim habemus pontificem, qui non possit compati infirmitatibus nostris; adeamus ergo cum fiducia ad thronum glorie eius, ut misericordiam consequamur, et gratiam inueniamus in auxilio opportuno . Tu autem, Domine, laborantibus in iniquitate, et oneratis pondere peccatorum clamas: uenite ad me omnes qui laboratis, et onerati estis, et ego uos requiescere faciam . Et multa alio huiusmodi, que de omnibus Scripturis scribere longum est.

 366 26. Tante igitur patientie, tantarumque misericordiarum Dominum desideranter queram, audacter adeam, libenter sequar, fortiter amplectar, humiliter teneam, nullatenus dimittam, fiducialiter deprecabor, in cuius miseratione, et misericordia patet mihi per penitentie uiam ad uitam de morte regressio, ad celum de inferno recursus, ad lucem de tenebris aditus. Hoc ergo inprimis, Domine, peto, et sic ad reliqua transeam: da mihi deuotissimam ad penitendum mentis intentionem, que sit acceptabilis, et placita coram te; da humilitatis compunctionem, ut suspiret mens mea ex affectu tuo, et ingemiscat in uulnere suo cordis resoluta duritia. Excita omnes sensus precordiorum meorum, ut clament ad te interne uocis fortitudine, si forte quandoquidem audias deprecantem, commoueantur suspiria pectoris mei, et sonet in auribus tuis murmurans gemitus. Relaxa oculorum meorum habenas, et largo fontis manantes flumine palpebre mee profluant aquas, ut piacula cunctorum criminum abluantur  impetu lacrymarum, currantque sine defectu tramites uenarum capitis mei, donec abstergatur omnis immunditia iniquitatis.

27. Repleatur os meum ueracissime confessionis sermonibus, quibus delectatus et parcere clementer studeas, et prestare ueniam non moreris; fiatque mihi fructuosa penitudo mea, gaudium ex luctu parturiens, ex indigentia indulgentiam afferens, et ex labore requiem adducens, quatenus augusto calle carceralium afflictionum ad uite me perducas introitum, et catene ferree uinculo resolutionem facias accipere peccatorum. Ecce, Domine, tempus instat confessionis, et dies remissionis adsunt, quibus promissa uenia petentibus condonatur; quid enim amplius tibi confitear, et cum omnibus iniquis me esse non denegem nequiorem, quos comparatione mea iustos esse constitues? quia nullius sceleris peccatorum, nullius facinoris defuit uitium, cuius me sordibus non coinquinauerim, cuius non sim pollutus  contagio: preceps ad libidinem, improbus ad petulantiam, frequens ad luxuriam, inuerecundus ad fornicationem, crimen quotidie crimini superponens, non cessaui pessimis deteriora contingere, uoluntate dirus, mente prauus, moribus inhonestus, corde pollutus, et labiis blasphemus, iracundus et contumeliosus.

28. Propter quod confundor, et erubesco nunc extollere oculos, indignum me uidere celestia sidera iudicans. Sed fac propter gloriam nominis tui, Deus meus. Pone mihi confitenti tibi ueniam in salutem, et indulgentie concede remedium, ut propitius effectus, atque placabilis, deleas uniuersa facinora peccatorum meorum, et non requiras iniquitates meas, quas iuuentutis, et ignorantie mee gessit etas lubrica, rudis, lasciua, uana, et insipiens, ad malum prona, ad bonum pigerrima, uelox ad mortem, ad uitam difficilis, cui exosa sunt opera lucis, et tenebrarum amatissima, que cadere diligit, surgere negligit;  amara est illi salus, et dulcis perditio; solue, Domine, reum inexplicabilibus nodis astrictum, et, abruptis laqueis criminum, abire facito liberatum, ut salues me in bona uoluntate tua, et non peream in mea malitia, neque descendam in infernum, unde ultra non est ascensio; quia copiosior est misericordia tua, 367 quam peccatorum meorum abundantia. Et amplius tu benignissimus, quam ego nequissimus. Ego quidem malignus, et preceps, tu autem mitis, et patiens; ego ad corruendum pronus, et fragilis, tu ad erigendum promptus, et fortis. Si retro gesta respicias, periturum illico censeas; si uelle presens et uotum intendas, credo quod saluare me iudices, eo quod direxeris cor meum in desideriis tuis, quibus mentem meam ardentius seruire conspicis, quia sitit te anima mea, pariter et caro delectatur.

29. Redime me, Domine Deus meus, ab omnibus angustiis meis, et placeat tibi de interitu eripere me. Reuoca me de ianua mortis, et reduc me in uia eterna, ut curram in semitam mandatorum tuorum, et  ambulem in ueritate tua. Non me tenebrarum cauerna retineat, non barathrum abyssi, uel antra concludant; sed patefacito mihi, lux lucis, aditum eterne uite. Resera portum, quia tu es Deus, contriti cordis excipiens lacrymas, et penitentium acceptans humiliationem. Nec enim uocaberis in non peccantibus pius, sed cum conuersus fueris impio, et peccatori misertus a malo. Semper corrui in deterius, et de malis in peiora defluxi; sed ualde peritus es artifex, sciens de inutili utile tibi uasculum figurare; hoc est enim ab initio opus tuum iustos ex iniquis efficere, et dignos ex indignis formare; erigere rursum elisos, et labentium antiquas reparare ruinas; quoniam, ut ipse protestaris, Non est opus sanis medicus, sed male habentibus ; hec etiam causa fecit te in hunc mundum descendere, ut peccatores saluos faceres, quorum principalior ego sum; et si tunc inimicos aduersarios auersos et impios cum doloribus tue passionis saluos facere uoluisti,  amicos nunc conuersos et penitentes perdere poteris? Absit. Delectat uere te, peccatoribus, si conuertantur, indulgere, qui pro peccatoribus mortem non recusasti suscipere. Nam nequaquam pro iniquis crucem ascenderes, si iniquis parcere recusares.

30. Si enim legioni demonum impenitenti et sine lacrymis porcorum gregem expetitum non negasti, quanto magis anime fideli te fletibus imprecanti facilius concedere peccatorum ueniam promptior eris? Fidus ob hoc tibi penitentie mee preces et lacrymas offero, saluabis me sicut et ceteros quos deliquisse penitet. An infecunda remanebit ex me, uel in me solum arida, et irrita fiet fiducia, et promissio pietatis et indulgentie tue, per quam omnes saluantur conuerse cognationes terre? Nunquid in uno penitente fiet insufficiens multa clementia tua, que nunquam dando potest minorari, nec alicuius egestatis effectu coarctatur? Nunquid in me solum te continebis, ne postulata largiaris misericordie fructu  factus sterilis? Num dolebis contra me in perpetuum, propter peccatum parui temporis, quod tua prouidentia disponente exsecrans et abhorrens peniteo, cum sim ego creatura ex terra et cinere corruptibilis, et mortalis, tu autem Deus creator incorruptibilis et immortalis? Nunquid obduratus in clementia attritum et humiliatum non exaudies, aut iudicabis punire confitentem tibi, aut obsecrantem te disperdere censes? Non ita credam, nec uelle te suspicabor, quia hoc impium, 368 et contra naturam diuine pietatis. Ideo supplex et confidens exoro misericordiam tuam, ut petitiones meas benigna uoluntate perficias.

31. Inclina, Domine, aurem tuam, et audi, aperi oculos tuos, et uide desolationem meam. uide afflictiones multas, et miserias, que me, sicut plaustrum paleas, conterunt, sicut laneam tinee, deuorant, sicut lignum putridum [Forte deest ignis] consumunt; et furorem mitescens, suspende flagellum. Iam miserere mei, placare, et reuertere, parce anime  mee, parce peccatis meis. Non me obliuiscaris in finem, non mihi in perpetuum irascaris, non me usquequaque deseras, neque periturum ullatenus derelinquas, sed restitue mihi gratiam tuam, et saluum me fac in loco periculi, quo iacet caro mea prestricta ferro, percussa plagis, fatigata penis, fessa languoribus, humanis deserta curis, segregata consortiis, quadris obserata lapidibus, in sterquilinio, et fetoribus iusto iudicio dedita, in tenebris et umbris mortiferis diuturnis exposita miseriis. Que ipse cuncta prospicis, qui sedes super cherubim, et abyssos intueris.

32. Iam antiqua facta est et uetusta contritio, et percussio mea, nec est qui memoretur pietatis tue, neque qui compunctus corde recogitet dicens: Iam propter Dominum miserebor mortalis, mortali eternum dedit carcerem, ferrumque perenne. Ereptionis non est mihi misericordia reseruata, iudicio sum irreuocabili condemnatus, quia non dictum: Reuertamur impertire ueniam perituro. Recordare, Domine,  misericordiarum tuarum super me, et grauem hanc atque preduram muta sententiam, quia tu dixisti: Non affliges in eternum proximum tuum, quia misericordiam uolo, et non sacrificium, atque contra impietatem, qua licet iuste morior, tu tamen, quia pius es, clementer uite para suffragium; impende, Domine, propitius diuinum, ubi humanum recessit, auxilium; unicus tantum tibi relictus sum; et adiuua me solitarium. Non sis mihi alienus in diebus angustie, neque derelinquas in tempore tribulationis, protegens custodire me non desinas, et fouens alere ne cesses.

33. Confirma oculos tuos super me, ne peream, tuere et saluifica me; esto anime mee simul et corpori uiuificator, et uita, omniumque infirmitatum mearum sanator, et sanitas, ut uiuam munere beneficti tui, et collaudem te in uita mea coram fratribus meis, donec placatus inspiratione tua, et quiescat indignatio tribulantis me, quoniam tibi potestas est,  ut hic corda principum corpori placentur inflectere, et illic a futuris penis animam liberare, cui nemo dicturus est: Quid fecisti? nec quisquam resultabit iudicio tuo, neque uoluntati resistet; neque uero audebit arguere tunc quispiam reum, quem tu nunc a culpis suis feceris absolutum; sed erit sine aliqua contradictione beatus, sicut scriptum est: Beati, quorum remisse sunt iniquitates, et quorum tecta sunt peccata. Beatus uir, cui non imputauit Dominus peccatum ; et Apostolus: Si Deus, inquit, pro nobis, quis contra nos? Deus qui iustificat, quis est qui condemnet ? Proba me, Domine, proba me in camino humiliationis, quo diutius indignum examinas.

369 34. Rogo tantum ne reprobes noxias peccaminum comburere rubigines; perniciosos ustula criminum squalores, ut de adulterina plumbi commistione aurum purissimum et rutilans educas; et accelera, ut eripias me sic a flagello temporali;  culparum mearum excessus resera, ut nichil in futuro quod punias, sed quod beatifices, derelinquas. Hic me, Domine Deus, ab omnibus munda criminibus, hic ab omni uitiorum colluuione deterge, hic ab omni peccatorum uinculo solue, ut aut si uiuentem laxaueris, purificatus abeam, aut si uocare decreueris, usquequaque mundatus assumar. Tu meam animam in corpore positam rege, tu exeuntem a corpore suscipe, tibique in eternum adherere concede, ut nullatenus pereat res per multas lacrymas commendata tibi Domino Deo et creatori suo. Quod si adhuc in carne mihi prolixior uita seruatur, noua preconiorum honestate componatur. Exue me feditate omnium uitiorum, et indue dignitatem [Forte dignitate] cunctarum uirtutum, caritatis et benignitatis, humilitatis et continentie iniiciens intersere germina. Cupiditatis autem, et auaritie, uanitatis et arrogantie, ire et impatientie, ceterarumque nequitiarum putridas amputa uetustates, circumcide  superflua, inhonesta deseca, elata deprime, noxia et infecunda recide, ut maligne arboris amaritudo bonos succos generet demutata; dulces tibi post molestiarum acerbitatem parturias fructus, ut quod non habuit prius natura, offerat amodo collatum ex gratia.

35. Peccandi a me fuga occasionem, et in exercitium boni excita sollicitudinem. Rursum peccandi tolle desiderium, et omnes exclude carnales affectus. Non sit in anima mea concupiscentia fede libidinis, sed amor inhabitet pulcherrime castitatis. Mundi huius ambitio longe sit a me, ut impedimento illius a recto proposito non declinem. Tui tantum timoris et amoris opto in me gratiam semper inesse, quorum in fructu ab omni uitiorum mortalitate denuo reuiuiscam. Nam per timorem a malo receditur, et per caritatem bonum opus peragitur. Rursumque quod operatur caritas, per amorem custodit timor, ne pereat per elationem. Item caritas festinat, Deo coniungit, et timor non dimittit ab eo separari. Ipse  est timor sanctus permanens in seculum seculi. Noxie prosperitates et amicitie huius seculi non mihi appropinquent; aduersitates autem tempera, ut possim sustinere, quoniam prosperitas deiicit, aduersitas erudit; et sepe ad peccandum prosperitas animum illicit, aduersitas autem et a peccato suspendit, et presentem odire uitam atque futuram desiderare semper prouocat, et suadet. In nullis ergo mundi negotiis me ulterius permittas inuolui, sed tibi soli mititem, tibi semper seruiam; te incessanter adorem, tibi die noctuque psallam. Malarum cogitationum semina, rorem et incentorem inutilium desideriorum ac bone intentioni contrariorum repelle a me, et contra omnia tentamenta illius captiosasque deceptiones auxilii tui et detensionis pone presidium, ut ad perseuerantiam bonam inflexibilem me  precernens confusus abscedat.

36. Omnia peccata mea flere tantum, non desiderare permittas. Fac me 370 odire que odis, amplecti  que diligis. Obtemperet mens mea mandatis tuis, et uoluntas mea uoluntati tue concordet, ut nichil turpe, nichil iniustum, nichil inhonestum, nichil indecens uel impium in conscientie mee delectamento obortum inhereat; sed amore tuo intentio mentis anhelans iustitie et pietatis operam assequatur. Sit autem opus mundum, et oratio, sicut precipis, in occulto, ut non ad oculum seruiam quasi hominibus placiturus, legum tuarum admonita et patrum honestissima gesta scire me permitte, et lactis implere concede. Ab omni laqueo peccati me retrahe, et ab omnium errorum labe suspende. Discipline tue repagulis semper astringe, et ne ulterius decidam, firmissime tene. Trahe me post te, et duc quocunque placet, et ne dimittas ullatenus retrogradum terga rursum diuerti [Forte, diuertere]; sim in tuo timore sollicitus, in amore perfectus, in fide constans, in spe nullatenus dubius, dilectione proximi ferueam, odii ardore non urar, nec inuidie liuore tabescam.

 37. Sanctum semper opus inspira ut cogitem, compelle ut faciam, suade ut diligam, confirma ut teneam, custodi ne perdam. Mater et regina septem principalium uitiorum superbia non ingrediatur, nec requiescat in domicilio cordis mei, neque soboles eius mihi adhereat, id est, gule concupiscentia, fornicatio, auaritia, inuidia, ira, tristitia, uana gloria. Da autem mihi e contrario profundam humilitatem, qua curuetur altitudo superbie; da mensuratam abstinentiam, qua superflua uentris refrenetur edacitas. Da castitatem, cordis munditiam, qua immunda luxuria sopiatur; da uelle largifluum ad erogandum eleemosynam, quo tenax auaritia respuatur. Da perfecte dilectionis amorem, quo zelus exstinguatur inuidie. Concede tolerantie patientiam, per quam ira superata deficiat; tribue eterni gaudii spem, quo tristitie amaritudo demulceatur; fac deinde sic intrinsecus in mente de bono opere gloriari in te, ut uane glorie foris ex me procedat iactantia.

 38. Dona etiam mihi in omnibus tenere iustitiam, magnanimitatem, temperantiam; et fac me cum simplicitate esse prudentem, ut et beatam uitam sinceriter agam, et malum prudenter refugiam; atque fraudulentam et deceptoriam astutiam diaboli, ne me per speciem boni fallat ut et discernere rationabiliter ualeam, et preuidere; fac me post hec mitem et beneuolum, pacificum et mansuetum, modestum et uerecundum, reuerentem et trepidum, equum, et sine simulatione ueridicum, et sine dolo rationabilem, bonisque concordem, in uigilis, et ieiuniis, et oratione constanter strenuum; da etiam in mansuetudine moderatum habere sermonem, et amico subinde frui silentio, ut loquar quod condecet, taceam quod loqui non oportet; uel quidquid ex uirtutum fructibus conferre dignaberis, mortificata iactantia, patrona seruet humilitas.

39. Da sine aliquo errore praue religionis immaculatam tibi seruare fidem, et iuxta fidem dignum  esse operarium, ut fidem rectam opere prauo non polluam; et quem bene credendo confiteor, male uiuendo non denegem; quemque strenua fide sequor, actu negligentie non offendam; fac me in sancto conuersantem proposito sequi iustitiam, diligere misericordiam, 371 amare ueritatem, refutare mendacium, falsum nichil meditari uel loqui, te indesinenter timere, religionem uenerari, pacem cum omnibus sine dolo tenere, discordes ad concordiam reuocare, caritatem insimulatam offerre, nullum scandalizare, nulli me preferre, sed inferiorem omni infimo iudicare, principibus et potestatibus in nullo resistere, in omnibus obtemperare, reuerentiam et honorem exhibere senioribus, obedientiam et caritatem equalibus offerre, gratiam opportune dilectionis iunioribus ostendere, fraterna onera, siue pericula equanimiter sustinere, amicum uelut animam meam uenerari, parentem et proximum sicut meipsum diligere, cunctisque simul prodesse, non  obesse, nulli nocere, nulli aduersari, nullum calumniari, nulli offendiculum ponere, nullum iudicare, nulli detrahere, nullum condemnare, nulli iniuriosum esse, nullius carpere uitam, nullius explorare rectam semitam, de me tantum esse sollicitum, malum pro malo nequaquam rependere, iniuriarum mearum, nec memorem ullatenus esse, nec uindicem, sed omnem bonitate superare malitiam, maledicenti benedictionem parare, aduersa pati, non inferre, inimicum ut amicum diligere, conuicia et contumelias irascentium sustinere, non rependere, iniurie cito obliuisci, offenso me festinanter ignoscere, ad ueniam concedendam semper paratum esse, aliena non concupiscere, nec occasione qualibet auferre mea uero non habentibus misericorditer erogare, debitum debitori dimittere, reformare quod inique direptum est, pignus reddere mutuanti, et nichil alienum apud me retinere, esurientem deinde reficere, sitientem potare, hospitem colligere, nudum operire,  uisitare languidum, requirere carceratum, consolari tristem, afflicto et lugenti compati, non habenti prebere necessaria, uictum et uestitum diuidere cum egeno, amplecti indigenam, fouere domesticum, amare peregrinum, redimere captiuum, suscipere aduenam, tueri pupillum, et orphanum, suffragari uidue, subuenire oppresso, prestare auxilium desolato, dirumpere colligationes impietatis, confractos relinquere liberos, et omne onus dirumpere, uelut queque preceptorum tuorum documenta declarant, ardenter exquirere, diligenter legere, prudenter tractare, festinanter exercere, desideranter implere.

40. Auerte, Domine, a uanitate oculos meos, et transgressus meos ab iniustitie semitis. Non recipiant aures mee opprobrium aduersus proximum; neque relicta ueritate pruriant audire fabulas uanitatis, aut uerba mendacii; neque lingua mea pruriat detrahere, aut maledicere principi, aut sacerdoti,  aut cuiquam subsequenter hominum. Non sit scurrilis, nec uaniloqua, non maledica, non dolosa. Non decipiam proximum, bonam dicens uiam illius, cum maligna fortasse patuerit, sed, humili compassione commotus, loquar priuatim ueritatem, ut auertatur ab errore, et siquidem audierit, saluetur anima illius, et meorum  operiatur multitudo peccaminum. Sim in audiendo festinus, in respondendo moderatus. Non scientia infler, non arrogantie tumore distendar, sed sermone, et opere bono redundans, humilis semper existam, ut surgam, non decidam, erigar, non subtuar, ascendam, non descendam. Non 372 me laudes corrumpant, non uituperationes conturbent: non adulationes decipiant, non mendacia deludant; non prosperitas eleuet, non aduersitas curuet; non secunda opinio extollat, non sinistra deiiciat; non iucunditas mutabilem reddat, non tristitia dissimilem faciat; sed in omnibus sit uita mea equalis, et uultus uno modo constans.

 41. In salute collaudem, in infirmitate gratias agam, in correptione non resultem, in flagello non murmurem; de bono opere non extollar, nichil boni facti mihi ascribam, pro nulla re in me glorier, neque confidam; sed gloria, spes, uirtus, laus et omnis delectatio anime mee tu ipse sis; te corde credam, te laudibus confitear, te uox mea sonet, te lingua mea iugiter predicet; tibi, non mihi placeam, tuamque non meam faciam uoluntatem, et omnis mens mea te meditetur, te delectetur, et sequatur intentio, ut memetipsum abnegans sequar te cum cruce mea, perdere pro te promptus animam meam, ut per te inueniam illam, quatenus nouum tibi hominem ex inutili uetustate, cunctis uitiorum uepribus concrematis, penitentie caminus restituat, et morum prauitate comptissimum extrema uite [Forte, uita] reformet, ut in hoc, abdicatis erroribus, nichil in me suorum antiquus hostis in futuro recognoscat, uel reperiat. Nunc itaque, Domine Deus meus, cum  magna exsultatione glorifico nomen tuum sanctum, qui persistens erudisti insipientiam meam, et emolliisti duritiam per flagratores tuos, donec uel inuitus audirem uoces tuas, me diutius clamitantes, et conuersus sequerer preconantem mihi iuxta capitulum psalmi dicentis: In freno et camo maxillas eorum constringe qui non approximant ad te .  Et ego, Domine, cognoui et intellexi sonum clamoris tui, et reprehendens me conuersus sum, et egi penitentiam coram te, sicut hec dies prebat, idcirco in laudem tuam et consolationem meam prophetica tibi uerba decantem: Castiga me, Domine, quia eruditus sum, quasi iuuenculus indomitus.

42. Postquam enim conuertisti me, egi penitentiam; et postquam ostendisti mihi, percussi femur meum, confusus sum, et erubui, quoniam sustinui opprobrium adolescentie mee, et recordatus sum Deo meo, et dixi: Confitebor Domino, quoniam bonus, quoniam in seculum misericordia eius ; in tua enim misericordia reuixit anima mea, et surrexit a mortuis, quoniam segregasti me a peccatis adolescentie mee, et a iuuentute mea corripuisti me, et conuertisti me, et egi penitentiam coram te. Ideo bone spei factus sum uir, quia seruasti mihi tempus conuersionis, quo considerans peccata mea compunctus sum, et egi penitentiam  coram te. Letus iam deinde tibi nunc et semper innumeras gratias referam, te totis uisceribus implorans, tibi me tota deuotione commendans, quia, ut inuenirer, tu quesisti me; ut redirem, tu compulisti me; ut uerberarer, tu respexisti; ut confiterer, tu es operatus; ut me recognoscens plangerem, tu dedisti mihi. Pone, Domine, lacrymas meas in conspectu tuo, et perueniat ad te in celum deprecatio mea publicani et peccatoris. Placita tibi fiat confessio oris mei, et pro munerum 373 oblationibus, quas manu non offero, hunc contriti cordis mei fletum tibi in sacrificium submitto; et hanc penitentie actionem pro acceptione, si mihi fuerit denegata, suscipito, quia et actio a te iniungitur, non acceptio demandatur.

43. Esto, Domine, adiutor, et protector meus in salutem, et misericordia tua subsequatur me omnibus diebus uite mee; atque in umbris letabilibus collocatus umbra alarum tuarum me protegens recrea. Dum uero diem uocationis induxeris, ecce,  Domine flens, dico, introibo miser, tremebundus, et pauidus uiam amarissime mortis obscurissimam, ignotam, et irremediabilem, profunda demergentem caligine. Adesto, precor, et subueni, atque in manus tuas commendatum tibi spiritum suscipe, liberans animam meam de ore draconis seuissimi, et de manu atrocissimi inferni, cum acceperis eam, et auferas me de medio umbre mortis; imo deducas super semitam lucis nemorosam, et clarissimam regionem uiuentium. Colloca me, Domine, in caulis tutissimis gregum tuorum, et associatum numera cum ouibus tuis in supernarum mansionum gubernaculis, quo sancti tui Abraham, Isaac et Iacob, amenitate fruentes lucis et refrigerii, cum uniuersa multitudine sanctorum tuorum inhabitant, quia tu es pastor bonus, qui ducis et reducis perdita, tueris et saluas inuenta, foues et sanas languentia, et tu es misericors Dominus, qui sperantes in te non confundis, requirentes te non derelinquis,  reuertentes ad te non despicis, sed exsultando et laudando suscipis, amplius gaudens coram angelis tuis super unum penitentem, et conuersum errulum, quam super nouem et nonaginta numeros beatorum; cui est cum Patre et Spiritu sancto una deitas, gloria, uirtus, imperium, et potestas in secula seculorum. Amen.





APPENDIX XIX. ORATIO CONTRA INSIDIAS DIABOLI [a 1Kb] . 

 1. Tu, Domine, uerus doctor et prestitor, qui creator es et redemptor, largitor et munitor, aduocatus ac iudex terribilis et clemens, qui cecis mentibus  donas aspectum, qui infirmis possibile esse facis quod precipis; qui sic pius es, ut assidue rogari uelis; sic munificus, ut neminem desperare  permittas; indulge mihi peccata omnia, ac uniuersos errores, et tua gratuita bonitate, bone Iesu, perduc me ad illam contemplationem desiderabilem, ubi iam errare non possim. Per quanta enim uitia corrui, tu scis, qui occultorum es cognitor. Quam misera et prona est mea fragilitas, tu nosti, quali hoste incessanter affligar et premar agnoscis. Te, Christe Deus, bellator fortissime et triumphator semper uictoriosissime, querit impar certamen, te  expetit mortalis infirmitas, maiestatis enim tue gloria est, si leo rugiens ab infirma oue superetur, si spiritus uiolentissimus a debilissima carne uincatur, et si saltem illius dominationem, permittente tuo iusto iudicio, ad tempus patimur, nequaquam 374 illius insatiabilibus faucibus sorbeamur. Fac illum, amator hominum, tristem de humana letitia, qui de nostra offensione exsultat.





APPENDIX XX. LIBER DE ORTU ET OBITU PATRUM,
De quo in Isidorianis, cap. 61, n. 48.



 De sancto Abraham, qui fuit prima uia credendi.

 1. ABRAHAM, filius Thare, filii Nachor, frater Aran, patris Lot, pater Ismel, et auus Iacob. Undecimus a Ne, uigesimus ab Adam, Deum corde credidit, Trinitatem hospitio suscepit. Cum Deo loquitur, a Melchisedech post uictoriam benedicitur. Filium in senectutis tempore meruit, quem Deo Dei amore obtulit; Chaldea ortus, in Chanaan peregrinatur; diues ualde, placuit Deo. Plenus dierum, CLXXu annorum deficiens, mortuus, a filiis suis Ismel et Isaac sepultus in spelunca duplici, que est in agro Ephron Cethei iuxta ciuitatem Cariatharbe, que et Hebron alio nomine uocatur.

2. ISAAC, filius Abraham, in senectute parentum natus, id est, matre nonagenaria et patre centenario in Geraris inter Cades et Sur ortus, a Deo nominatus, antequam natus esset, die octauo circumcisus, obediens patri, Deo immolatus in figura Iesu Christi, qui oblatus est Deo Patri. Uxor Isaac Rebecca, Bathuelis filia, filii Nachor, fratris Abraham, mater Iacob et Esau. Isaac plenus dierum, et senex  CLXXX annorum, moritur iustus, a filiis suis sepultus.

3. IACOB, filius Isaac, frater Esau, fratris supplantator. Benedictus a patre, nolens pater. Benedictus a Deo, uolens Deus, simul et mater. Ortus in Bethsabee, factus pater tredecim filiorum, scalam uidit in Bethel dormiens, angelos in scala, et Deum in uisu conspiciens, luctauit cum Deo, benedictus ab eo. Nomen mutat, Isrel illum appellauit. ualde diues, in Aegyptum pergit causa famis, ibi moritur plenus dierum CXLuII annorum; aromatibus conditus, inde translatus a Ioseph, sepultus in spelunca duplici in terra Chanaan, ubi Abraham et Sara, Isaac et Rebecca, simul et Lia, iacent sepulti.

4. IOSEPH, filius Iacob et Rachel, frater Beniamin, in Mesopotamia Syrie odiosus fratribus, amabilis patri, somniator ueridicus, in Aegyptum a fratribus uenditur in figura Christi, qui uenundatus est pretio argenti. Missus in carcerem sine culpa, uere sub dolo et mendacio Putipharis femine. Fuit Dominus  cum Ioseph in carcere. Somnia regis Pharaonis reuelauit, que nemo interpretari potuit; propter hoc a rege est honoratus, princeps Aegypti factus, et a Pharaone Sara tofane nominatus, quod Aegyptiace sonat mundi Saluator. Nutritor fratrum, simul et patris, in tempore dire et grauis famis. uixit longeuus multis diebus CXX annis. In Aegypto mortuus, aromatibus conditus in loco Bresith in Aegypto 375 repositus, curru ossa, ut ipse rogauit, Moyses de Aegypto secum portauit, et in tempore Iosue ministri regis populus in Sichen sepeliuit ossa eius.

5. IOB, qui et Iobab, cuius pater Zara, et mater Bosra. Zara autem filius Raguel, filii Esau, filii Isaac, quintus ab Abraham rex inclytus in terra Edom. uir simplex et rectus Domini seruus. Diues ac preclarus in filiis, et filiabus, in possessione, ouium septem millia, iuga boum quinquaginta, et multa familia. A Deo probatus, a Satan tentatus, substantia priuatus, lepra percussus, filiis orbatus,  ualde maledictus, a falsis amicis false consolatus, et eorum uerbis corde contristatus, loquitur cum  Domino, interrogatus ab ipso seipsum reprehendit. In fauilla et cinere penitentiam egit; liberatus a plaga, additur substantia. Benedictus a Domino, accepit duplicia in uita, et filios Dei beneficio. uixit post plagam diebus multis CXX annis; moritur senex et plenus dierum.

6. MOYSES, filius Ambre, filii Chath, filii Leui, filii Iacob. Septimus ab Abraham, Aaron, et Marie frater, quorum mater Iochabet, filia Leui, filii Iacob. Moyses in Aegypto natus, tribus mensibus absconditus, inde in fiscellam stirpeam positus, et in ripam fluminis dimissus, a filia Pharaonis ibi est inuentus, et ab ea Moyses nominatus; eum nutrire precepit, et in filium adoptauit. Ut uir factus est, fratres uisitauit. Occiso Aegyptio, in Madian fugit, et ibi pastor ouium fuit. Ubi Dominum in rubo ardenti uidit, quem Dominus e rubo uocauit, et principem populi sui constituit. uirtutes multas in Aegypto per ipsum in mari et in eremo Dominus fecit;  facie ad faciem Dominum uidit; legem in Sinai ei tradidit, quam ipse Dominus digito scripsit, de qua [Forte, et quam] populum semper docuit, terram promissionis uidit, sed minime intrauit. Iussu Dei uerticem Pharga ascendit, et ibi moriens ad patres pergit plenus dierum CXX annorum. Cuius oculi non sunt caligati, nec dentes mutati, cuius sepulcrum nemo uidit, uel nouit, quia ipse Dominus illum sepeliuit, et planxit eum populus XXX diebus.

7. AARON, filius Ambre, frater Moysi, prior nascendo in tribus annis, minor honore in multis signis. Sacerdos Dei, propheta fratris, unctus oleo sancto, indutus ueste preclara, intrabat semel in sancta in anno orans pro seipso, et pro populo, ortus in Aegypto, defessus in eremo, peccat in uitulo. Orans frater pro eo, postea complacuit Deo; priuatus sorte hereditatis in terra promissionis, quia non credidit uerbo ueritatis, percussa petra in Cadesbarne cum aqua contradictionis. Pro tali culpa  iratus Dominus dixit ad Moysen: Tolle Aaron, et filium eius, et duces eos in montem Hor, qui cum nudaueris patrem ueste sua, indues ex eis Eleazarum filium eius manu tua. Ita Moyses fecit, ut Dominus imperauit, patrem spoliauit, filium uestiuit. Aaron in monte Hor moritur coram omni populo anno quadragesimo egressionis populi ex Aegypto mense quinto prima die mensis, cum esset annorum CXXIII, et ibi sepelitur, et XXX diebus a populo plangitur; et pro eo Eleazarus sacerdos ponitur. Soror eius Maria in Cades cadit mortua, et ibi iacet a populo sepulta.

376 8. IESU, filius Nun, qui a parentibus Auses [Corrige, Osee] primo appellatus est, e tribu Ephraim, famulus Domini, et minister Moysis, natus in Aegypto, confortatus in Domino, et post mortem magistri factus est princeps precipuus populi. Mittit exploratores in urbem Iericho: loquitur cum Domino, et audiuit a Domino, Exaltabo te hodie  coram populo meo. Pergit sicco pede fluenta Iordanis cum populo Dei, in campo Galgalis subuertit urbes, tyrannos, et reges gentium. Imperat soli et lune; steterunt in celo et terra leges nature. Preponit urbes simul, et uicos, disponit in sortes diuisas. Predicabat semper populo Domini legem, iudicauit Isrel in pacis semper sede. uixit longeuus plenus dierum C simul et X annorum. Sepultus in Thamnathsare, possessionis sue parte, in monte Ephraim.

9. SAMUEL, qui interpretatur positus a Deo, filius Elcana, filii Ieroboam, filii Eliu, ortus in monte Ephraim, natus in Ramatha, princeps et propheta, Nazareus ab infantia, famulus Dei, et minister sacerdotis Heli, cuius mater sterilis, que uocatur Anna, orauit Dominum in templo, et facta est fecunda. Que cantauit canticum, Exsultauit cor meum in Domino. Samuel fidelis uixit. Saulem, et Dauid super sedes regni posuit, postulauit pluuiam, et  pluit e celo, orabat semper ad Dominum pro populo suo, multis diebus populum rexit. Grandeuus, et senex ad patres perrexit. Quem populus Isrel planxit, et in domo sua Ramatha terre eum condidit.

10. DAuID filius Iesse, filii Obeth, filii Buzi, ortus e tribu Iuda, natus in Ephrata, preclarus forma, rex et propheta, reges superauit, psalmos cantauit, bestias prostrauit, Goliam interfecit, Dominum semper timuit, robuste regnauit, Christi natiuitatem et baptismum prenuntiauit. Passionem et resurrectionem eius demonstrauit, Ascensionem et eius aduentum in fine mundum iudicare prophetauit, electus Dei, quem Deus amauit, humilis et mitis oues patris pauit, XL annos in Isrel regnauit, uII annos in Ebron, in Ierusalem XXXIII annos. uixit longeuus. Dormiuit cum patribus in ciuitate Dauid, et in Bethleem est sepultus.

11. ELIAS Thesbites, qui interpretatur Dominus,  Dei propheta magnus, adhuc uiuus, Domini seruus, predicator futurus, cum Antichristo in fine mundi pugnaturus, XL dies ieiunauit. Ionam mortuum suscitauit, uI menses et tres annos pluuiam prohibuit, ignem e celo super quos uoluit et aquam uenire fecit. Qui bouem, et lapides, et aquam comsumpsit. Centum et duos uiros uorax flamma interfecit. Idem Elias, coruis ministrantibus, in spelunca uixit; oleum et farinam uidue benedixit. Sacerdotes Baal omnes interfecit. In curru igneo usque ad celum ascendit. E terra Arabon et tribu Aaron ortus fuit.

12. ELISEUS, qui interpretatur Domini mei salus, propheta altissimi, discipulus Elie, et magister Iezi, gratiam magistri suscepit; fluenta Iordanis diuisit, et sicco pede per fluuium perrexit; aquas amaras in aque naturam conuertit; ollam ut fel feruentem dulcorauit. Securem e fluminis profundo uocauit. Naaman principem Syrie, lepra percussum, 377 purgauit; discipulum cupidum lepre plaga percussit; olei paululum uidue benedixit. Oleum per  uasa pauca benedictum non pauca repleuit, uidua creditori debitum reddit, et de oleo filios liberos reddit, et reliquo ipsa cum filiis uixit. Eliseus uiuens mortuum suscitauit; Eliseus mortuus mortuum uiuificauit. Eliseus ex Abdelam a terra Ruben ortus fuit, quem cum mater eius peperit, uitula aurea cum magno boatu in Galgalis clamauit, ita ut populus in Ierusalem boatum audiret. Tunc dixit sacerdos presens audiens miraculum: Hodie, inquit, nascitur propheta futurorum, qui ciuitatis simulacra distribuit  idolorum. Eliseus in Samaria mortuus, et ibi sepultus.

13. ISAIAS, filius Amos, salus Domini interpretatur, in Ierusalem propheta egregius, et martyr iustus, nobilis genere, nobilior sermone. Sub quatuor regibus Ozia, Ioathan, Achaz, Ezechia, prophetauit. Dominum sedentem solio excelso contemplauit. Seraphin XII alas claro et celebri carmine Dominum collaudantes audiuit Sanctus, Sanctus, Sanctus Dominus  Deus Sabaoth, ex quibus unus ad illum uolauit, et labia eius igne celesti purgauit. Gentibus in tenebris mortis sedentibus salutem et lucem annuntiauit. Paruulum natum de uirgine Deum, et hominem, et principem, patremque futuri seculi prenuntiauit, uirgam e radice Iesse egredientem, septiformi spiritu florentem, et fructificantem prophetauit, subuersionem et uastationem Babylonis predixit. Nudus et discalceatus tribus annis, iubente Domino, ambulauit; lapidem summum et angularem in Sion ponendum predixit. Saluatorem, et regnatorem, et iustissimum iudicem in Ierusalem regnantem annuntiauit, crucem et passionem, sepulcrum et resurrectionem Domini declarauit, iudicium uenturum et mortuos resurrecturos prophetauit. In Ierusalem predicauit sub Manasse rege, serra sectus in duas partes occubuit, sepultus est sub quercu Ragel iuxta transitum aquarum, quas olim Ezechias rex obstruxerat puluere.

14. IEREMIAS, qui interpretatur excelsus Domini, propheta et sacerdos, quem Dominus in utero matris  sue sanctificauit; puer admodum et Beniamin prophetauit imperio Domini uirgam uigilantem, et ollam succensam a facie Aquilonis uidit. Ruinam sue ciuitatis quadruplici alphabeto planxit, qui lumbare iussu Domini portauit, qui lagunculam testeam in conspectu Domini fregit, quem Fadassur sacerdos in neruum misit, cui Dominus duos calathos ficis plenos ostendit. Calicem plenum ire Dei gentibus et regibus miscuit, catenam in collo portauit, in atrio carceris clausus fuit, inde liberatus ad patriam pergere uoluit. Tunc iterum illum custos ciuitatis tenuit, et principibus eum tradidit, principes uero irati flagellatum iterum in carcerem miserunt. Rex uero ad illum misit, et de carcere traxit. Principes iterum tenuerunt, et uolentes eum occidere, in lacum profundissimum et siccum funibus miserunt. Dominus autem per manus Abdemelech Aethiopis Ieremiam e lacu et morte liberauit, et in uestibulo carceris usque in diem qua ciuitas capta est, permansit. Nabuchodonosor  rex Babylonis Ieremiam a carcere et a catenis liberauit. Ieremias ergo ortus a uico Anathoisdes, qui uiculus tribus a 378 Ierosolymis distans millibus, captiuus in Aegyptum ductus a populo apud Taphnas lapidibus obrutus obiit. Iacet uero in eodem loco sepultus, quem Pharao rex habitauerat, quia per postulationem suam defugatis ab eodem loco serpentibus, Aegyptios fecit esse securos a tactu aspidum; quem etiam magna cum religione iidem Aegyptii uenerantur.

15. EZECHIEL, filius Buzi, qui interpretatur fortitudo Dei, propheta, et sacerdos Altissimi, cum Ioachim rege captiuus ductus in Babylonem, tricesimo sue etatis anno, et captiuitatis quinto, prophetare et loqui ad captiuos exorsus est. Cui celi aperti sunt, et Dei uisiones obscuras et mirabiles uidit. Ad quem factum est uerbum Domini, super quem facta est manus Domini in uisione magna, et mirabili, in uento et nube fulgenti, in igne et splendore splendenti, in  electro clarescenti, inter quos conspexit quatuor animalia cum pennis, et pedibus, et manibus, homo et leo, uitulus et aquila. Quatuor conspicit rotas iuxta animalia ex omni parte oculis plena, et cum animalibus simul discurrentibus audiuit sonum alarum ipsarum, ut sonum castrorum et aquarum multarum, portabant capitibus quasi firmamentum, et super firmamento quasi thronum positum, et in throno aspicit quasi uultum hominis, ut electrum fulgens in medio ignis, hec omnia uidens cecidit in faciem, et audiuit uocem ad eum loquentem, et super pedes suos illum erigentem, ostendit ei librum, quem manu tenebat, et expandit uolumen, et ad eum dicebat: Aperi os tuum, et comede hunc librum; et ipse hunc statim comedit, et ut mel gustauit, et uiscera repleuit, et plebi predicauit, uisiones alias multiformes uidit; in quibus urbibus, regibus, gentibus, insulis, populis, plagas uenturas uerbo Domini predicauit, campum plenum ossibus siccis super que neruos et uiscera  uenire uidit, et ipso prophetante in ossa omnia spiritus uite intrauit, ciuitatem spiritualem, et mirabilem uergentem ad austrum, cum portis, plateis et multis edificiis uidit, que carnaliter aliquatenus stare non potuit.

16. EZECHIEL fortitudo Dei interpretatur, terra Sarira ortus, et in Chaldeam, ut prediximus, captiuus ductus, ibique populus Isrel eum occidi precepit, quoniam ab eodem propheta arguebantur, ne idolis seruirent. Hunc ergo sepeliuit populus in auri [Lege Maurim] agro sepulcro Arphaxat.

17. DANIEL, filius Abda, iudicium. Dei interpretatur, ex tribu Iuda ortus, in Betheron superiore natus, puer admodum captiuus in Babylonem ductus, propheta precipuus, cum quo Dominus fuit. Principem namque super principem sibi posuit. Somnia namque regis Nabuchodonosor, in grandi imagine et in magna arbore reuelauit. uisiones magnas et mirabiles ipse conspexit, quatuor uentos celi magnos  in mari pugnantes, et quatuor bestias terribiles de mari surgentes aspicit, thronos positos et uetustum dierum in throno igneo sedentem conspexit; cui millia millium angelorum ministrabant, et decies centena millia assistebant, iudicium positum, et libros apertos uidit, Filium hominis uenientem ac uetustum dierum aspicit, arietem grandem cornibus quatuor partem 379 uentilantem, et hircum caprarum terribilem, et magnum cum ariete pugnantem, et arietem prestantem prospexit, faciem suam ad Dominum Deum suum posuit. In ieiuniis, sacco et cinere Dominum adorauit, mirabili confessione et pura obsecratione pro se et populo suo Dominum obsecrauit. Tres hebdomadas populum planxit, panem desiderii, et carnem, et uinum in ieiunio non comedit. Gabriel archangelus in his omnibus Danielem confortauit, omnes uisiones, quas uidit et demonstrauit, Christum nasciturum et regnaturum, passurum et resurrecturum ei annuntiauit. Regna mundi inter se pugnatura predixit, Antichristum uenturum cum sanctis preliaturum affirmauit.  Iste Daniel Balthasar regi tres terribiles sermones in pariete scriptos demonstrauit. Susannam ex falso crimine liberauit. Senes prauos morti damnauit. Bel, idolum Babylonis, destruxit, draconem terribilem pice et pilis interfecit, sacerdotes Bel LXX interire fecit. Cui Habacuc per angelum ex Iudea in Chaldeam in momento raptus prandium portauit, quem Dominus duabus uicibus ex lacu leonum liberauit. In Babylone Deum omnipotentem predicans requieuit, solusque omnium Hebreorum . . . sepultus est regione.

18. OSEE, filius Beeri, Saluator interpretatur, propheta Domini sub quinque regibus uerbum Domini predicauit. Crebro nominat Ephraim, Samariam, Ioseph, Iezrahel, Isrel, et uxorem fornicariam et fornicationis filias, et adulteram cubiculo clausam mariti multo tempore sedere uiduam, et sub ueste lugubri uiri ad se reditum prestolari. Populo uerbum Dei predicat, et scelera eorum dure et terribiliter increpat, et fugere, et uenire ad Dominum omnes  confortat, quia sanat, percutit, et curat, et mortificat, et uiuificat, et misericordiam magis quam sacrificium diligit, et scientiam Dei plusquam holocausta querit, et Christum Filium Dei ab Aegypto uocaturum prophetauit. Hic ergo Osee propheta ex tribu Issachar ortus, in Belemoth natus, ibique placida morte dormiuit sepultus.

19. IeL, filius Phathuel, incipiente Domino interpretatur. Describit terram XII tribuum eruca, brucho, locusta, rubigine uastandam et consumendam. A facie Domini terram tremere et celos mouere affirmat, solem, et lunam, et stellas suum splendorem abscondere designat. Magnum diem Domini et ualde terribilem aduenire predixit. Dominum Deum benignum et misericordem, patientem et pium, et prestabilem super malitias hominum affirmat. Populum ad ecclesiam sacrificare ieiunium conuocat. Senes, iuuenes, paruulos, letantes sponsos, sponsas, sacerdotes ministros Domini Dominum predicare, populo  parcere, et pacem donare predicat; abundantiam frumenti, uini et olei, et pacem Domini donare sibi seruientibus promisit. Spiritum suum sanctum super seruos et ancillas suas Dominum effundere predixit, seniores somnia somniare, et iuuenes uisiones uidere in Domino prophetauit. Iel uero propheta ex tribu Ruben ortus, in agro Betheron natus, et ibidem obiit, et pausat sepultus.

20. AMOS thesbites potens, uel fortis, aut populum diuellens interpretatur, propheta, et pastor, et rusticus, et ruborum mora distringens, 380 paucis uerbis explicari non potest. Quis enim digne exprimet tria et quatuor scelera Damasci, Gaze, Turi, Idumee, filios Ammon, et Moab, et in septimo octauoque gradu Iuda et Isrel? hic loquitur ad uaccas pingues, que sunt in monte Samane, ruituram domum maiorem minoremque testatur. Ipse cernit fictorem locuste, et stantem Dominum super murum litum, uel adamantinum, et onychinum pomerium, et trahentem  supplicia peccatoribus, et famem in terra, non famem panis, neque sitim aque, sed audiendi uerbum Dei. Ipse est Amos quem Amasias rex sepe ceciderat: Ozias uero, filius eius, transfixum per tempora eius palam eumdem propheta lethali uulnere affecit. Hic ergo uates post biduum postquam in suam aduectus est patriam, spirauit, ibique sepultus est.

21. ABDIAS propheta seruus Domini interpretatur, pertonans contra Edom fratris quoque Iacob semper emulum astra perculit . . . . . superbiam et elationem superborum increpat, sapientes et prudentes mundi, et tyrannos, et fortes eius a Domino perituros et percussos predicat. De monte Sion salutem, et Saluatorem uenturum, et Dominum in sempiternum regnaturum prophetat. Hic ergo in agro Bethacaran natus, et de terra Sichem est ortus, et Elie prophete discipulus, et tertius quinquagenarius cum L militibus ab Ochozia ad Eliam missus, cui et petenti pepercit Elias, ne eum ignis sicut duos ante se  quinquagenarios missos consumeret. Hic ergo Abdias, Ochozie relicto ministerio, prophetauit. Mortuus est et sepultus cum patribus suis.

22. IONAS propheta, filius Amathi, qui interpretatur columba uel dolens, filius uidue Saraptane, quem Elias mortuum suscitauit. Quem Dominus misit predicare in Niniuem. Ipse uero nauim querit, et fugit in Ioppem. Deus uero uentum magnum in mari suscitat, mare ergo magno motu fluctuat. Naute autem uento mari laborant. Ionam soporantem dormientem suscitant. uasa sua mittunt in mare, Deum suum adorant, mittunt sortes, cuius culpa esset hoc periculum. Sors emissa mox cecidit super Ionam Hebreum. Tunc dixerunt, Unde uenis? quid fecisti? a qua gente genitus es? Tunc respondit: Ego sum seruus Dei celi, et genere Hebreus. Magno metu contrementes, non potentes tacere, dixerunt: Quid debemus de te, homo, facere? Dixit illis Dei seruus quid debuissent agere. Tollite me ex hac naui, et  mittite in mare. Illi illum tunc miserunt in mare, ut iusserat. Piscem grandem Deus misit, ut prophetam glutiret; piscis ipsum glutiuit, ut Deus imperauit, tribus diebus ac noctibus piscis eum portauit, et de uentre piscis ad Dominum clamauit, quem Dominus audiuit, simul et liberauit. Piscis eum euomuit in terram, quam ipse noluit, in ciuitatem Niniuem ipse perrexit, regi et populo penitentiam predicauit. Et ut rex et populi audierunt, a minimo usque ad maximum in Deum crediderunt, et in sacco et cinere non tantum homines, sed et iumenta penituerunt, tribus diebus, et tribus noctibus clamantes ad Dominum ieiunauerunt, et liberauit eos Deus ex plaga quam timuerunt. Ionas uero pulcherrime suo naufragio passionem Domini 381 prefigurauit, mundum ad penitentiam reuocat, et sub nomine Niniue salutem gentibus nuntiat. Euntibus itaque Tiberiadem non grandis est uiculus, ubi et sepulcrum eiusdem prophete Ione ostenditur.

 23. MICHAEAS propheta, Quis iste? uel humilitas interpretatur, e tribu Ephrain ortus, in Morasthin natus, heredem sonat, ad quem factum est uerbum Domini in diebus Ioathan, Achaz, Ezechie regum Iuda, super Samariam, et Ierusalem. Omnes populos ad audiendum Dominum prouocat, ruinam Iude et Ierusalem plangit, iudices iniustos et potentes impios, et pseudoprophetas increpat, duos latrones templi, et Ierusalem annuntiat, montem excelsum super omnes montes et colles preparatum annuntiat. Omnes populos et gentes multas ad eumdem montem ascendere designat, legem Dei et Sion, et uerbum Domini, et Ierusalem exire designat, iudicium rectum inter populos et populos designat, gladios in uomeres, et hastas in ligones pre magnitudine pacis fabricatos confirmat. Ducem natum ex ciuitate Dauid exiturum, et in Isrel regnaturum prophetat, maxillam iudicis Isrel percussam presignat. Quid sit bonum homini indicat, et quid Deus ab eo querit  annuntiat. Utique iudicium rectum facere, et cum Deo suo sollicite ambulare, et misericordiam diligere, persecutionem futuram non pigrauit predicere, proprie uxori neminem credere, filios patres, et filias matres persequi, nurum aduersus socrum contendere, et inimicos homini domesticos fieri, magnitudinem et longanimitatem, misericordiam et pietatem Domini, ut potuit, prophetauit, peccata penitentium in profundum obliuionis Dominum proiicere affirmauit. Hic itaque propheta, quoniam peccantem Achaz sepius arguebat, sub Ioram filio eius ex precipitio ualde porrecto iactus occubuit. Sepultus est autem in terra sua iuxta Polyandreum, qui est prope Naim.

24. HABACUC propheta amplexans interpretatur, de tribu Simeon ortus, in agro Bethsachar natus. Dominum a longe uenturum et nasciturum prophetauit. Incredulum castigauit, iustum in fide sua uiuere affirmauit, cupidos, auaros, homicidas, ebriosos, idolorum cultores terribiliter increpat. Idem ipse Habacuc  luctator fortis et rigidus stat super munitionem, ut Christum in cruce a longe contempletur, et dicat: Operuit celos gloria eius, et laude eius plena est terra. Splendor eius ut lux erit, cornua in manibus eius, ibi abscondita est fortitudo eius. Hic autem propheta ante biennium reuersionis filiorum Isrel a captiuitate in agro Sabarith uita discessit.

25. SOPHONIAS propheta, qui interpretatur abscondens eam, filius Chusi, filii Godolie, filii Amarie, filii Ezechie, de tribu Simeon, qui prophetauit in diebus Iosie, filii Amon regis Iuda. Ipse est speculator et cognitor arcanorum Domini. Ipse audit clamorem a porta piscium, et ululatum a Secunda, et contritionem a collibus. Indicat quoque ululatum habitatoribus Sile, quia conticuit omnis populus Chanaan, disperierunt uniuersi qui inuoluti erant argento. Ipse est qui diem Domini mirabiliter et terribiliter uenturum prophetauit, dicens: Iuxta est dies Domini 382 magnus, iuxta, et uelox nimis. uox diei Domini amara,  tribulabitur ibi fortis, dies ire, dies illa, dies tribulationis et angustie, dies calamitatis et miserie, dies tenebrarum et caliginis, dies nebule, et turbinis, dies tube, et clangoris super ciuitates munitas, et super angulos excusos, et tribulabo homines, et ambulabunt, ut ceci, quia Domino peccauerunt. Idem uero Sophonias in agello Sabare  obiit, et terre humatus iacet.

26. AGGAEUS propheta, qui interpretatur solemnitas; prophetauit autem in anno secundo Darii regis reditum populi ex captiuitate Babylonis, et restaurationem templi sub Zorobabel sacerdote magno. Promisit itaque in uerbo Dei omnia bona Deum donare populo suo. Confortauit principem, populum et sacerdotem magnum in magno Dei adiutorio restaurare, et edificare templum Dei, dicens: Hec dicit Dominus exercituum: Ponite corda uestra super uias uestras, ascendite in montem portare lignum, et edificate domum, et acceptabilis mihi erit, et glorificabor,  dicit Dominus. Ipse prophetauit, celi et terre sterilitatem, et arborum fieri pro peccatis hominum. Ipse prophetauit abundantiam frumenti, et uini, et olei, et abundantiam pacis, et sanitatis populo, et seruis Dei, et seruientibus sibi. Ipse prophetauit, Deum patrem et Spiritum eius sanctum in populo suo semper esse. Et ne timeat dicens: Confortare, omnis populus terre, dicit Dominus exercituum, et facite, quoniam ego uobiscum sum, dicit Dominus, et Spiritus meus erit in medio uestri, nolite timere. Ipse prophetauit Deum semetipsum mouere celum, et terram, et mare, et aridam, et gentes, et solia regnorum, et Unigenitum patris uenturum dicens: Adhuc unum modicum est, et ego commouebo celum, et terram, et mare, et aridam, et mouebo omnes gentes, et solia regnorum, et ueniet desideratus cunctis gentibus. Hic uero Aggeus ex Babylone admodum iuuenis Ierusalem aduenit. Ibique exhalauit, et iuxta sacerdotum sepulcra humo conditus iacet.

 27. ZACHARIAS propheta, qui interpretatur memor Domini, filius Barachie, uno eodemque anno, sub uno eodemque rege Dario prophetauerunt. Zacarias uero in sua prophetia multiplex et mysticus. uersiones enim uarias et obscuras uidens, prophetauit mystice, quia in eo angelus Domini loquebatur. Ipse enim uidit nocte ascendentem super equum rufum stantem inter myrteta que erant in profundo, et post eum equi ruli uarii et albi. Ipse audiuit angelum interrogantem de tempore misericordie super Ierusalem. Ipse audiuit Dominum angelo loquentem uerba bona, uerba consolatoria de Ierusalem, et Sion, de ciuitatibus Iuda. Ipse uidit quatuor cornua uentilantia Iudam, et Isrel, et Ierusalem. Ipse uidit uirum, funiculum in manu tenentem, et Ierusalem in longitudinem et latitudinem mensurantem, et dicentem: Absque muro habitabitur Ierusalem. Dominus enim erit murus eius igneus. Ipse uidit lapidem scriptum, uII oculos habentem, et candelabrum aureum, septem lucernas sustinentem, et infusorias,  lucernis pendentes uII, et duas oliuas iuxta candelabrum stantes, unam a dextris, et unam a sinistris. Ipse uidit uolumen 383 uolans longitudine XX cubitorum et latitudine X cubitorum. Ipse uidit talentum plumbi, quod portabatur, et mulierem sedentem in medio amphore, que impietas est, cui massa plumbea in os missa est. uidit et duas mulieres alas habentes, quasi alas milui, que leuabant amphoram inter celum et terram. uidit et quatuor quadrigas egredientes de medio duorum montium aureorum. In quadriga prima equi rufi, in quadriga secunda equi nigri, in quadriga tertia equi albi, in quadriga quarta equi uarii fortes, et alia multa obscura et mystica uidit. Prophetauit autem reditum populi, et restaurationem Ierusalem et templi; prophetauit regem pauperem et humilem uenturum dicens: Exsulta satis, filia Sion, iubila, filia Ierusalem, ecce rex tuus ueniet tibi iustus, et saluator, pauper ascendens super pullum, filium asine; prophetauit eumdem regem traditum, et uenditum  pro argento, dicens de persona sua: Appenderunt mercedem meam triginta argenteos, et reliqua. Passionem eiusdemque  regis, id est, Saluatoris nostri per omnia, sicut factum est, mirabiliter prophetauit. Ait namque: Percutiam pastorem, et dispergentur oues gregis. Et iterum: Quid sunt plage iste in medio manuum tuarum? Plagatus sum in domo eorum, qui diligebant me. Et iterum: Aspiciunt ad me, quem affixerunt. De morte eius sic predicauit: Et plangent eum planctu quasi super unigenitum, et dolebunt super eum, ut doleri solet super unigenitum. Baptismum futurum predixit, dicens: In die illa erit fons patens domus Dauid, et habitantibus Ierusalem in ablutione peccatoris et menstruate.

A morte itaque eiusdem Zacarie prophete testem fidelem, qui nec fallit, nec fallitur, habeo, id est, Iesum Saluatorem nostrum in Euangelio secundum Mattheum, Iudeos incredulos increpantem, et sic dicentem: ueniat super uos omnis sanguis iustus  qui effusus est super terram, a sanguine iusti Abel usque, ad sanguinem Zacarie, filii Barochie, quem occidistis inter templum et altare. Zacarias ergo ex regione Chaldeorum ualde senex in terram suam reuersus, et, sicut diximus, occisus, iuxta Aggeum in Ierusalem humatus iacet.

28. MALACHIAS propheta Angelus Domini interpretatur. Mystica et Dei mysteria admonet, honorem adhibendum parentibus et dominis dicens: Filius honoret patrem, et seruus Dominum suum. Interrogat ex persona Dei Patris omnes uiuentes, dicens: Si ergo Pater ego sum, ubi est honor meus, et si Dominus ego sum, ubi est timor meus? Increpat autem sacerdotes indignos, et culpabiles, indigne et culpabiliter ministrantes Deo. Laudat uero sacerdotem dignum, et angelum uocat illum, dicens: Labia sacerdotum custodiant scientiam, et legem requirant de ore eius. quia angelus Domini exercituum est. Maledictum autem uocat eum, qui munera maculosa Deo suo de  rebus suis offert, dicens: Maledictus homo dolosus, qui habet in grege suo masculum, et uotum faciens immolauit debile Domino. Unum patrem omnium esse et unum Deum adorandum demonstrauit. Ait namque: Nunquid non Deus unus creauit nos? Quare ergo despicit unusquisque fratrem suum? Aduentum Ioannis precursoris Domini 384 predixit dicendo: Ecce mitto angelum meum ante faciem tuam, et reliqua. Aduentum Elie prophete et predicatoris ante iudicium predicare prophetauit, dicens: Ecce ego uobis mittam Eliam prophetam, antequam ueniat dies Domini magnus, et terribilis, et conuertet corda patrum in filios, et corda filiorum ad patres eorum. Aperte autem Malachias in fine omnium prophetarum de abiectione Isrel, et uocatione gentium prophetauit, dicens: Non est mihi uoluntas in uobis, dicit Dominus exercituum, et munus non suscipiam de manu uestra. Ab ortu solis usque ad occasum magnum est nomen meum in gentibus, et in omni loco sacrificatur, et offertur nomini meo oblatio munda. Post reuersionem uero  populi Isrel a Babylone in Supha natus est Malachias ibique admodum iuuenis moritur, habetque tumulum Gabaonitis, suoque sepulcro conditus iacet.

29. ACHIAS. Silonites ex ciuitate Elie Salomoni regi predixit, quod per mulieres a mandatis Domini declinaret. Mortuus est ergo Ozias, et sepultus est iuxta quercum in Silo.

30. ADDO in Samaria natus est, qui Roboam illicite immolantem admonuit. Hunc ad propria reuertentem leo in uia strangulauit. Sepultus est in Bethel in sepulcro prophete, qui eum fefellerat.

31. AZARIAS auxilium Domini interpretatur. In terra oritur Sabatha; mortuusque est atque sepultus est in agello suo.

32. ZACHARIAS memor Domini interpretatur; filius Ioiade sacerdotis, cum XXX annos uixisset, congregatus in atrio domus Domini populus iuxta regis Ioas imperium, missis in eum lapidibus, prophetam sanctum exstinxit. Hunc subleuatum inde continuo  sacerdotes sepelierunt eum iuxta patrem suum.

33. TOBIAS propheta sanctus, Dei summi seruus, ex tribu et ciuitate Nephthali ortus, in diebus Salmanasar regis Assyriorum in ciuitatem Niniuem captiuus ductus inter suos captiuos iuuenis etate, sed senex, et sapiens consilio, et mente. Omnia bona que habuit cum caritate concaptiuis condonauit. Puerulus tunc etate, perfectus tamen in Dei timore, idola uana fugiebat, legem Dei semper tenebat. Proselytis et aduenis misericorditer ministrabat. Dignas Deo decimas donabat, uxorem nomine Annam de tribu sua accepit, que filium genuit, cui pater nomen suum imposuit, et eum de Dei lege et Dei timore docuit. A cibis gentilium se semper abstinuit. Animam suam incontaminatam custodiuit, in corde suo semper Domini sui memor fuit. Cui Dominus in conspectu Salmanasar regis gratiam dedit, faciebat quod uolebat, pergebat ubi desiderabat. Pauperes generis sui de muneribus regis ditauit. Gabelo pauperi de  sua gente decem talenta argenti sub chirographo donauit, esurientes alebat, nudos uestiebat, mortuos sepeliebat, quem rex Senuacherib, Dei inimicus, occidere uoluit. Sed illum cum uxore, et filio Dominus custodiuit. Postea uero conuiuas suos relinquebat, et iugulatos mortuos generis sui abscondebat, et in noctibus eos sepeliebat. In his omnibus Deo placuit, et proximis suis displicuit, quia hec omnia propter Deum fecit. 385 Inde uero illum probauit, substantias et diuitias abstulit. Mendicitate et paupertate percussit. Opprobria et illusiones a parentibus, et uxore, et cognatis sustinuit. Sicut et Iob, a regibus et a falsis amicis contumelias sustulit. Sed in his omnibus Tobias uir sanctus in Dei timore immobilis permansit, Deum semper benedixit, cum gemitu et lacrymis clementiam Dei postulauit, quem Dominus exaudiuit, et de omnibus tribulationibus suis liberauit. Angelum suum sanctum namque Raphelem de celo transmisit, qui eum in omnibus consiliis suis confortauit;  quem hominem estimauit, cum filio suo in uiam pergere rogauit. Ita Raphel angelus fuit, ut pater sanctus illum postulauit. In uiam cum filio perrexit, et sanum eum usque in Rages ciuitatem Medorum adduxit. Cum quo quasi cum conseruo, et fratre fabulauit, quem a morsu piscis eripuit, et Saram filiam Raguel uxorem habere fecit, a qua Raphel demonium nomine Asmodeon compescuit, et in superioris Aegypti deserto alligauit, et gaudium magnum parentibus puelle fecit, et pecuniam sancti patris a Gabelo suscepit, sanum et incolumem cum magna substantia, cum uxore et multa familia Tobiam ad patrem reduxit. Sancto seni lumen oculorum restituit; et filium suum, et familiam gaudens uidit. Tunc ostendit eis angelus omnia mysteria itineris sui, et Sare orationum, et sanitatis; et dixit eis angelus Raphel quia angelus Dei esset, et a Deo esset missus. Tunc timuerunt, et in terram prostrati ceciderunt, et dixit eis angelus: Nolite timere; pax uobiscum, Deum benedicite, illum laudate, et narrate omnia  mirabilia eius. Et cum hec dixisset, ab aspectu eorum ablatus est; et per tres horas in terram se prostrauerunt, et Deum benedixerunt, et exsurgentes, omnia mirabilia eius narrauerunt. Tunc senex os suum aperuit, et Deum benedixit, et restaurationem Ierusalem, et templi prophetauit, et subuersionem magne ciuitatis Niniue predixit. Diues ualde, et preclarus multis annis uixit cum benedictionibus. Quinquaginta et sex annorum erat, quando amisit lumen oculorum. Quatuor annis cecus, et pauper fuit. Sexagenarius lumen oculorum, et diuitias duplicatas recepit, et postea quam illuminatus est, uixit annis XL duobus, et uidit filios nepotum suorum. Completis itaque annis CXII, cum Dei timore perrexit in pace, sepultus honorifice in Niniue ciuitate, simul et Anna sua uxore.

34. IOANNES BAPTISTA, qui interpretatur gratia Dei, filius Zacarie sacerdotis, ex tribu Leui, in Isrel ortus, angelo annuntiante conceptus, ab angelo  nominatus, antequam esset generatus, in senectute parentum natus, precursor Saluatoris miro modo lactus nascendo, predicando, baptizando, moriendo, ad inferos descendendo; sex etenim mensibus ante Saluatorem natus, et ante passionem Domini capite plexus, et ad inferos descendit prenuntius primus Christi, seruus Domini, propheta altissimi, uox uerbi, amicus sponsi, testis Domini, preco iudicis, lucerna luminis, miles regis, terminus prophetarum, baptismatis initium. Cuius pater nouem menses mutus tacuit, quia angelo prophetanti non credidit, qui prenuntiatus patris uocem abstulit, genitus officium lingue 386 resoluit, qui necdum editus Christum prophetauit, ex utero salutauit; inter natos mulierum non surrexit maior, quem Dominus laudauit, et illum angelum nominauit, et prophetam et plus quam prophetam illum appellauit, quia de quo prophetauit, digito demonstrauit. Spiritu et uir tute Elie plenus fuit, qui cum natus apparuit, gaudium  magnum multis prebuit. In columba agnouit, in deserto monstrauit, Saluatorem baptizauit, penitentiam predicauit, cuius uestis camelorum lanugo, eremus eius habitatio, uictus eius mel siluestre, simul et locuste. Hic dum Herodem prohiberet, ne fraternum connubium uiolaret, carceralibus tenebris mancipari precepit. Cuius caput Herodis regis filia ludens premium postulauit. At ille desectum male poscenti filie ebrius inter pocula dedit. uIII Kalend. Oct. conceptus, uIII K. Iunii natus, Iu Kal. Sept. passus, in Sebastia oppido Palestine sepultus, que olim Samaria uocabatur, quam Herodes rex Iude Antipatris filius ob honorem Cesaris Augusti Greco sermone Augustam uocauit. Caput uero Ioannis Baptiste in Emiza in dolio uitreo reconditum est in honorem, prestante Domino nostro.

35. IOSEPH, qui interpretatur augmentum, filius Iacobi, filii Mathan ex tribu Iuda, et de familia Dauid ortus, in ciuitate sua Nazareth natus, faber arte,  frater Cleophe, uir Marie adiutorio, non carne, Cleophas uero pater apostoli Simonis Chananei, Ioseph autem pater Iacobi, fratris Domini, qualiter dicitur Iacobus Alphei, Maria Cleophe, id est, uxor Cleophe, soror est matris, et uirginis Marie; sed de eodem uiro Marie Ioseph in genealogiis Euangeliorum, hoc est, secundum Mattheum, et Lucam questiuncula satis obscura oritur, quia secundum Mattheum filius Iacobi dicitur, hoc modo: Mathan genuit Iacob, Iacob genuit Ioseph; secundum uero Lucam filius Heli nominatur his uerbis: Ioseph, qui fuit Heli, qui fuit Melchi. Sed in his uerbis bene Scripturas intelligentibus nichil contrarium est, quia Mattheus eum secundum carnem Iacobi filium affirmat, Lucas uero secundum legis mandatum illum Heli filium annuntiat. Iacob enim et Heli fratres uterini ex una matre nomine Estha nati, et non ex uno patre geniti. Pater enim Iacobi Mathan, quem peperit ei Estha, pater uero Heli Melchi. Defuncto autem Mathan, relicto uno filio Iacobi nomine, suscepit  Melchi eamdem Estham matrem Iacobi, que peperit ei filium nomine Heli. Sine liberis frater suus Iacob suscepit uxorem eius, et suscitauit fratri defuncto filium secundum legis mandatum nomine Ioseph, secundum uero naturam suum proprium filium, id est, ipsum Ioseph, qui uir Marie dicitur, et quasi pater Christi annuntiatur.

36. MARIA, que interpretatur domina, uel illuminatrix, aut stella maris, siue stella, stirpe clara, Dauid regis filia, Iesse uirga, rosa sine spina, oliua alma, columna aurea, solis aurora, feminarum regina, Saluatoris sponsa, Dei uiui filia, principis ancilla alti, hortus conclusus, fons signatus, Trinitatis thalamus, mater Domini omnipotentis, mater solis et floris, mater agni et leonis, mater uite et uitis, mater lucis et pacis, mater uie et ueritatis, mater serui et regis, mater Dei et hominis, 387 mater pastoris et panis, templum Dei, sacrarium Spiritus sancti. uirgo sancta, uirgo feta, uirgo ante partum,  uirgo in partu, uirgo post partum, filium quem genuit creatorem credidit, et patrem habuit, et Dominum adorauit, salutationem ab angelo suscepit, et mysterium conceptionis agnoscit, partus qualitatem inquirit, et contra legem nature obsequii fidem non renuit. Facta est mater uiri sine copulatione mariti, mater infantem lactauit, et uirgo incorrupta permansit. Hanc quidam uitam finiri  martyrio asserunt. Sic enim Simeon sanctus Christum propriis brachiis suis portans prophetauit, dicens: Et tuam ipsius animam pertransiet gladius. Non tamen ex gladio carnali, sed ex gladio spirituali prophetatum est, hoc est uerbum Dei, quod ualidius et acutius omni gladio acutissimo, penetrans usque ad diuisionem anime, et spiritus, quia nec littere, nec historia docet ex hac uita Mariam migrasse martyrii corporalis passione. Hoc tamen certum est, quia nemo obitum eius scit, aut quomodo ex hac luce migrauit, dum tamen in Ierusalem eius sepulcrum  certe positum sit. Natiuitas itaque sancte Marie Matris Domini uI Id. Sept. Assumptio uero eiusdem XuIII Kal. Septemb. celebratur.

37. IESUS CHRISTUS, quod interpretatur saluator unctus, iehsu namque Hebraicum nomen est, quod Grece soter dicitur, Latine uero saluator appellatur. Christus autem Grecum est, quod Hebraice messias uocatur, Latine uero unctus dicitur. Hic est Filius Dauid, filii Abraham, ut sancta Scriptura in sanctis sermonibus sancti euangeliste et apostoli Matthei scribentis et dicentis in principio Euangelii sui: Liber generationis Iesu Christi filii Dauid, filii Abraham, Abraham autem genuit Isaac, et reliqua, que sequuntur usque ad illum locum, ubi dicitur: Cum natus esset iehsu in Bethleem Iuda in diebus Herodis regis Iudee. Hec omnia affirmant quo ordine ex celo per archangelum Gabrielem uirgini est annuntiatus, et quomodo in uirginis utero conceptus, et in quo loco, et in quo tempore, et sub quo rege,  et in qua plebe est natus, et quomodo ab angelo est nominatus, ante breuiter dictum est. Magnitudinem et altitudinem eius, et profunditatem, latitudinem, et obscuritatem huius mysterii nullus naturaliter uiuens non dico enarrare, uel scrutari, sed nec estimare potest, nisi ille solus. Sed hoc mysterium, ut uoluit, et constituit, et consecrauit, sicut per Isaiam Spiritus sanctus affirmat, dicens: Generationem eius quis enarrabit? et per Paulum apostolum idem Spiritus sanctus clamat, et ait: O altitudo diuitiarum sapientie, et scientie Dei, quam inscrutabilia sunt iudicia eius, et inuestigabiles uie eius? Quis enim cognouit sensum Domini, aut quis consiliarius eius fuit? Et iterum ait: Ex ipso, et per ipsum, et in ipso sunt omnia. Quis enim angelorum aut mortalium hominum uerum Deum et Dei unigenitum, qui incomprehensibilis est, et inestimabilem ante secula sine matre genitum, et uerum hominem, carne, anima, natura ex uera uirgine matre sine peccato; sine patre terreno in fine seculorum conceptum et natum  ualeat scrutari, aut cogitare, aut nuntiare? aut quomodo eum humana fragilitas potest [comprehendere]? Ipse est enim Deus 388 a semetipso, et in semetipso, Deus excelsus, Deus in Deo, Deus cum Deo, Deus in homine, et homo in Deo. uerus homo natura, et humanitate, uerus Deus potentia et maiestate. Precepit Dominus iehsu Christus Ecclesie sue facere que ipse fecit, credere quod docuit, sperare quod promisit. Qui dignatus est ad nos humiliter uenire, et inter nos XXXIII annos et uI menses carnaliter et clementer habitare. Cuius conceptio et passio in equinoctio uernali; et cuius natiuitas in solstitio hiemali; Kalend. Ian. eius circumcisio, et eius baptismus in Ianuario; die uI Kalend. April. eius resurrectio; III Nonas Maii eius in celum Ascensio, ubi regnat cum Patre, et Spiritu sancto in secula.

38. Omnes APOSTOLI discipuli, non omnes discipuli apostoli; apostoli enim Grece, missi Latine dicuntur.  Discipuli, qui discunt plene.

39. SIMON PETRUS tribus nominibus appellatur. Primo a parentibus Cephas, deinde Simon, tertio Petrus. His autem duobus nominibus nominauit illum Deus: Simon, qui interpretatur obediens; Petrus, agnoscens. Prius piscator piscium, postea piscator factus est hominum, quem Christus ut piscem in rete electionis tenuit, quando, ut post se ueniret, illum uocauit. Ipse est agnitor Christi, clauicularius regni, Ecclesie fundamentum, princeps apostolorum, filius Ioanna, frater Andree, ortus uico Bethsaida prouincia Galilee, que est iuxta stagnum Genesareth. Tertius in ordine secundum Ioannem, primus secundum Mattheum, confessor primus Filii Dei, discipulus amator Domini, et negator. Confitendo laudatus, presumendo elatus, negando lapsus, lacrymando purificatus, confusione probatus, passione coronatus. Cui nomen ex opere datur, titulus ex merito potestatis imponitur. uirtutibus et signis  seculo claruit, pedum gressu feruidum mare calcauit. Preteriens umbra morbidos sanauit, potestate uiuos morti tradidit, mortuos uirtute in uitam suscitauit. Claudis clementia gressus redintegrauit. Paralyticis flaccida membra in proprium statum reparauit. Simonem Magum, et maleficum, celum conscendentem, ad terram elisit, sub Claudio Cesare Antiochenam fundauit Ecclesiam. Sub Nerone uero rexit Romam; predicauit Pontum, Galatiam, Bithyniam, Cappadociam, ceterasque confines prouincias. Iudeis duntaxat predicans circuisse deprehenditur, qui ad ultimum propter Simonem Magum licet Dei occulto nutu, Romam peruenit, ibique predicans Euangelium XXu annorum eiusdem urbis tenuit pontificatum. Sexto autem et tricesimo anno post passionem Domini sub Nerone Cesare, ut uoluit, cruci suspensus est. Cuius natalitium III Kal. Iul. celebratur, sepultus in uaticano ab urbe Roma ad Orientem [Forte, Occidentem] tertio milliario.

 40. PAULUS apostolus, qui et primum nominatus est Saulus; Paulus, quod interpretatur mirabilis, uel pius. Saulus autem interpretatur impius. Saulus itaque, id est, impius Christianos persequens. Paulus autem, id est, pius populis Christum predicare . Predicans pastor, preclarus predicator, egregius doctor gentium, aduocatus Iudeorum. A Christo electus, de celo uocatus, feliciter increpatus, in terram prostratus, oculatus cecidit, cecatus surrexit, persecutor seuus, caritate plenus, 389 uas electionis, ex lupo ouis. uocatione nouissimus, predicatione primus, in lege Gamalielis discipulus, in euangelio Christi seruus. In Iudea genitus, de tribu Beniamin ortus, plus omnibus laborans, multo latius de ceteris predicans, a Ierusalem usque ad Illyricum in circuitu Euangelium Dei docens, cuius miracula refulgent clara. Raptus in tertium celum conscendit. Pythonis spiritum imperando damnauit. Adolescentem mortuum suscitauit. Cecitate magum perculit, claudo proprium incessum reformauit. Dire serpentis  morsum non sensit, sed igni arsuram dedit. Patrem Publii a febribus orando sanauit, passiones incredibiles pro Christo sustinuit. A Iudeis et gentibus plagas pertulit, miseriam et laborem, sitim et famem, frigus et nuditatem, ter uirgis cesus, semel lapidatus, tres uices naufragatus, die ac nocte in profundo maris dimersus, mille periculis et plagis percussus, in carceres trusus, catenis ligatus, a Iudeis gentibus traditus In sporta per murum euasit dimissus. Penis arctatus ferarum rabiem patitur, in carcere uinctus terre motu facto absoluitur. Hic secundo post passionem Domini anno ab Anania in Damasco baptizatur, et post hec omnia Rome biennio in custodia fuit; XuIII deinceps annis nationes occiduas perfecte edocendo expletis, et sub Nerone eodem die quo Petrus crucifixus. Idem in uia Ostiensi truncatus, ibique cum honore sepultus.

41. ANDREAS apostolus Domini, frater Simonis Petri, in natiuitate Petro primus, in ordine pontificatus  tertius. Gente Galileus de Bethsaida ciuitate ortus, qui fuit piscator prius, postea factus est Christi discipulus. Cum rete et naui pisces de mare trahebat, ipse, ut piscis, rete retentus magno piscatori adherebat. Relinquens rete simul et nauem, secutus est felix mundi Redemptorem. Secutus et Saluatorem Dominum, et factus est piscator et predicator hominum; secutus est Christum usque ad crucis exaltationem, cuius uestigia ipse uiriliter tenuit usque ad crucis passionem. Andreas enim uirilis, uel decorus, interpretatur: uere uirilis, et uiriliter fecit, quia Christum crucifixum barbaris populis predicauit, et crucem eius mirabiliter laudauit, et mirabiliter credidit et rogauit. Hic itaque euangelizauit iuxta mare Caspium, Scythiam, Macedoniam, et Achaiam, in quibus populos multos Christo acquisiuit. Ardore summe caritatis in Christum, et in Christi crucem repletus fuit, iustitia, et sanctitate, et pietate fere omnes precellit. Paratam namque sibi crucem ut uidit, inenarrabili  et inestimabili gaudio et exsultatione repletus ait: O bona crux, o preclara, o pretiosa, o crux sancta, o sanguine Christi, uelut margaritis, ornata, o tandiu quesita, et desiderata, suscipe me, rogo, et redde me magistro meo Christo. Crucem mortis ministram non timuit, sed nimio amore eam adamauit, et amplexit. Magistrum namque incomprehensibili caritate conspexit, ideo patibulum non timuit, etsi sensit. Tunc alacer crucem ascendit, quia usque ad mortem magistro obediuit. Beatus biduo patibulo pendens, et uultu angelico clare resplendens, populis predicando non cessauit; populus hec mirabiliter et uidit, et audiuit, a cruce eum soluere cum magno 390 conatu uoluit, sed nullus hominum natus ipsum attingere potuit, quia Dominus militem suum secum ducere uoluit; tunc populos, et in Christo fratres salutauit, et cum magistro et angelis in requiem regni letus perrexit. Hec gesta sunt sub Aegea proconsule in ciuitate Patras, prid. K. Decembris, cuius corpusculum beata Maximilla inde cum honore adduxit, et  aromatibus sanctum corpus condidit , cuius reliquie, id est, brachium eius, uicesimo Constantini imperatoris anno ad Romam translate sunt, et in ecclesia sancti Petri apostoli fratris eius honorifice collocate sunt.

42. IACOBUS, qui interpretatur supplantator, filius Zebedei, frater Ioannis apostoli, arte prius piscator, postea factus est Christi secutor, relinquens rete et nauem, secutus est Saluatorem, relicto patre Zebedeo. Obediuit omnipotenti Deo. Relinquens mare et pisces, factus est in mari, id est, in mundo piscator celestis. Hispanis, et occidentalibus locis predicator, et sub Herode gladio cesus occubuit, sepultusque est in Achaia marmarica uIII Kal. Augusti.

43. IOANNES apostolus, et euangelista, qui interpretatur gratia Dei, filius Zebedei, frater Iacobi. Sancte Marie filius in adoptione, et Christi frater in uirginitate. A Domino electus in tantum, et dilectus,  ut in cena recumberet super pectus Domini. Ipse Ioannes ad crucem Christi stetit, cui tunc soli Saluator pendens matrem suam Mariam commendauit. Iste enim Ioannes in Cana Galilee uxorem ducere uoluit, quando Dominus iehsu aquam in uinum fecit. Sed Dominus iehsu ad uirginitatis exemplum illum traxit, ut uirgo uirginem adiuuaret, et mater filium proprium haberet. Dum enim suscepit mater magistri discipulum, etiam ipse pro Christo alter quodammodo relictus est filius. Ioannes Domini discipulus, Ioannes Asie archiepiscopus, Ioannes caritate Dei plenus, Ioannes in mysteriis Euangelii olei fluuius, Ioannes aquila uisus in uisione Ezechielis quatuor animalibus. Euangelium Christi predicans in Asia, a Domitiano Cesare ligatus est catena, ibi Apocalypsim, id est, reuelationem conspicit, ubi Dei mysteria et dixit, et scripsit. Interfecto autem Domitiano a senatu, solutus est Ioannes ab exsilio, felix recessit in Ephesum. Ibi rogatus ab Asie episcopis,  scripsit Euangelium, in quo alios sermone precellit, sicut alios amore precedit, cuius quidem inter alias uirtutes magnitudo signorum fuit. Martyr ueraciter uoluntate exstitit. Missus namque in feruentis olei dolium, illesus inde euasit. ueneni poculum potauit, et ei nichil nocuit. Duos uiros de ueneno mortuos suscitauit, siluestres frondium uirgas in aurum mutauit, littoreaque saxa in gemmas formauit, et gemmarum fragmina in propriam naturam reformauit. uiduam quoque precepto populi suscitauit, et rediuiuum cuiusdam iuuenis corpus in uite statum reparauit, et quod dictu magis est, Christi generationem seculo monstrauit. Hic autem post passionem Saluatoris anno sexagesimo octauo sub Traiano principe longeuo uetustatis fessus senio, cum sibi diem transmigrationis sue sentiret imminere, iussisse fertur sibi sepulcrum effodi, et ualedicens fratribus, orauit: facta oratione, uidens tumulum 391 intrauit Unde accidit ut quidam asserant uiuere, nec mortuum  eum in sepulcro, sed dormientem iacere contendant, maxime pro eo quod illic terra sensim ab imo scaturiat, et ad superficiem sepulcri conscendat; et quasi flatum quiescentis deorsum ad superiora ebulliat. Sed hanc contentionem et estimationem ex Christianis cordibus uir Spiritu sancto plenus Leo papa et apostolicus indubitanter abstraxit quia Ioannes apostolus in suo sepulcro nec uiuus iacet, nec mortuus; disputans enim de eodem Ioanne, et de resurrectione sanctorum, sic ait: uerum etiam fortasse plurimi ex eisdem beatis martyribus cum Domino resurrectionem corporaliter uel consequenter  fuerint consecuti; nam sic legimus in prima resurrectionis festiuitate, suscitante se Domino, multa sanctorum corpora suscitata uixisse, et in sanctam ciuitatem introisse. Sed fortasse aliquis dicet: Sepulcra clausa sunt monumenta constructa: quemadmodum procedere exinde potuerunt? Ut taceamus quia omnia possibilia sunt Deo, et quod clausis tumuli penetralibus  possit spirituale corpus educere, ut hec omnia pretermittam, apostoli habemus exemplum, quem tumulus susceptum claudere potuit, custodire non potuit, nam depositum corpus perdidit quod assumpsit. Hic enim tumuli foribus gratia resurrectionis ablatus est, ut staret sepultura, nec inueniretur sepultus. Denique sacerdotes cum honorandi causa corpus inquirerent, reserato aditu, tumulus non potuit reddere quem suscepit. Eiusdem itaque Ioannis natale in Epheso uI Kal. Ianuar. colitur. Alii dormitionem eius uIII Kal. Iulii dicunt, quando natiuitas Ioannis Baptiste celebratur.

44. THOMAS, qui interpretatur abyssus, et alio nomine Didymus, hoc est, Christi similis, uultu enim carnali simillimus factus est Saluatori; unde et Iudas Iudeis dixit, tradens magistrum suum: Quemcunque osculatus fuero, ipse est, tenete eum. Cui Dominus dignatus est post resurrectionem suam uulnera passionis sue ostendere, quia affirmantibus ei apostolis Christum resurrexisse, noluit credere dicens: Nisi uidero  in manibus eius fixuram clauorum et mittam manum meam in latus eius, non credam. ueniens iterum iehsu, ianuis clausis, ad discipulos suos, inuentus est tunc Thomas inter eos; deinde iehsu dicit Thome: Defer digitum tuum huc, et mitte in loca clauorum, et in latus meum mitte manum tuam, et noli perdere fidem tuam. Tunc Thomas timuit, et credidit, et Dominum Deum suum agnouit, dicens: Dominus meus, et Deus meus. Multa itaque mirabilia per hunc apostolum Indie partibus fecit, que uobis nunc nuntiare longum est, uolentibus ea tamen scire in sua passione mirabiliter possunt inuenire . Unum tamen a miraculis eius, ne uidear totum preteriisse, conabor breuiter enarrare. Fuit Thomas aliquando in regis Indie conuiuio, ubi omnes habebant quod uniuersi edere et bibere uolebant; ille uero manducare et bibere noluit, sed oculos cordis et corporis ad celum erexit; et hoc pincerna regis uidit, ad apostolum iratus uenit, et alapam ei in faciem dedit, et  ait: Quare non manducas, et bibis de epulis, et uino in conuiuio regis? Tunc Thomas, Hebraice respondens, dixit ei: De hoc conuiuio non excedam, donec 392 canis niger dexteram tuam deponat in medio. Hos sermones nemo in conuiuio intellexit, nisi una puella Hebrea, que cum cithara conuiuis citharizauit. Factum est ut homo Dei dixit: pincerna foris aquam adducere perrexit, leo in uia obuiauit, qui eum usque ad mortem strangulauit, et omnia ossa eius minutatim confregit. Canes ex palatio regis ad cadauer conueniunt, maledicti membra inter se diuidunt. E quibus canis unus niger pincerne dexteram adduxit in medio conuiuio, sicut predixerat Dei homo Thomas; ut hoc puella Hebraica uidit, ad apostolum cum cithara modulans uenit, et coram eo cithare carmina sonans, stetit, et repleta fide, et caritatis Dei ardore, spirituale carmen cithara cepit cantare, et omnipotentem uniuersorum Deum mirabiliter laudare, dicens: Unus Deus Hebreorum, qui creauit omnia, ipse fecit celum  et terram, et fundauit maria. Ut hoc iterum iussu apostoli decantauit, ad pedes eius cum magna fide inclinauit, et Saluatorem omnium deuota Christum credidit. Cuncti populi, ut hec uiderunt, et audierunt, ualde admirati sunt, et timuerunt, et multi ex eis Christo crediderunt. Hic itaque Thomas Parthis et Medis predicauit, et intimam orientalem plagam, ibique Euangelium euangelizauit, et martyrium sustulit. Lancea enim ibi transfixus, occubuit in Calaminica Indie ciuitate, et XII Kalend. Ian. ibi sepultus est in honore.

45. PHILIPPUS, qui interpretatur os lampadis, a Bethsaida ciuitate Andree et Petri ortus, cuius memoria legitur in Actibus apostolorum; hic fuit unus ex uII diaconis, qui cum sancto Stephano ab apostolis ordinati sunt, et eorum nomina hec sunt: Stephanus, Philippus, Procorus, et Nicanor, Timotheus, et Parmenas, et Nicolaus aduena Antiochenus. Hic uero Philippus coniugem habuit, et quatuor filias  prophetissas ex ea genuit, et postea apostolus Domini fuit. Samariam perrexit uirtute Domini repletus; ibi primus uerbum Domini Samaritanis predicauit, in quo erat tanta uirtus diuine gratie, ut etiam Simonem Magum predicatione consternaret, qui per idem tempus celebris fame apud Samarie populos habebatur, ita ut uirtus Dei magna esse putaretur. Sed is cum uidisset signa et miracula que a Philippo per diuine gratie potestatem fiebant, obstupefactus et territus cessit, et credere se in Christum, usque quo etiam baptismum accepit, simulauit. Deinde Philippus Gallis predicauit Christum, postea in Hierapoli Phrygie prouincie, ubi crucifixus, et lapidatus obiit, ubique cum filiabus suis quiescit. Cuius natalitium Kalend. Maii, celebratur.

46. IACOBUS, qui interpretatur supplantator, filius Ioseph Cleophe, cuius memoria in Euangelio legitur. Hic Iacobus frater Thaddei apostoli legitur, qui Thaddeus alio nomine Iudas dicitur, et ambo fratres dicuntur Christi. Idem ipse Iacobus Ierosolymorum  primus episcopus fuit; qui cognominatus est Iustus et apostolorum episcopus. Multi fuerunt Iacobi, sed idem Iacobus Alphei qui, ut prediximus, cognominatus est Iustus, alios precellit Iacobos, quia ex utero matris sue semper sanctus fuit: uinum et siceram non bibit, et carnem non manducauit; ferrum 393 in caput eius nunquam ascendit, oleo non fuit unctus, balneo non fuit lotus, neque laneo indutus, sed tantum sindone linea uestitus. Huic soli licebat introire Sancta sanctorum, solus ingrediebatur templum, et ita iacebat super genua sua orans pro populi indulgentia, ut orando callos faceret in genibus ad modum cameli, semper genua flectendo, neque unquam ab oratione cessando. Itaque pro incredibili hac continentia, et summa iustitia appellatus est Iustus, et Oblias, quod interpretatur munimentum populi. Hic dum in Ierusalem Christum Dei Filium predicaret, de pinna templi deiectus, et fullonis uecte in caput percussus a Iudeis lapidibus opprimitur, ibique  iuxta templum humatur, cuius natalitium et ordinatio uI Kal. Ian. creditur.

47. BARTHOLOMAEUS apostolus, qui nomen ex Syra lingua suscepit, et interpretatur filius suspendentis aquas. Hic forma bene factus, facie et oculis decorus, ueste preclara, et gemmis, nec per hoc elatus, nec superbus, cui potestatem talem super demones dedit Dominus, quia, quando uolebat, demones in simulacris tacebant, et quando uolebat, demones de simulacris nolentes turpitudines et miserias suas demonstrabant, et predicabant. Contigit autem aliquando ut Bartholomeus tale miraculum ostenderet in populo, quando populum ante simulacrum stare precepit, et in uirtute Dei demonem a simulacro iussit exire, et in sua magna miseria et deformitate se populo ostendere, et predicare. Tunc miser inuitus, cum gemitu et ululatu exorsus est dicere: O stulti, uidete qualem Deum me infelicem coluistis! O insensati, considerate me miserum, et efformem,  atque omnibus modis despectum, quem uos adiutorem rogastis. O seducti, conspicite qualem dominum stultissimo et ceco corde credidistis. O decepti, intendite, quia non sum Deus, sed demon miserrimus, in superbia deceptus, et de celo lapsus; fui aliquando angelus in gloria, modo factus sum diabolus in Dei ira. Perdidi gloriam, et angelicam uitam in celo, et inueni penas infinitas, et innumerabiles in inferno, et sic perdidi gloriam meam, ut nullo modo possim inuenire ueniam, aut Dei gratiam, quia non habeo carnem, nec penitentie materiam. Nam si ego miser potuissem habere unum digitum cum ungula de hominis carne, potuissem  a mea miseria et crudelitate redimere. uos insensati cum omnibus creati, et ad duas Dei imagines facti, quid uos ipsos seducitis et perditis? quid a creatore erratis, cum ipse uobis dedit pedes ad standum et ambulandum, manus ad palpandum et laborandum, oculos ad uidendum et cognoscendum, aures ad audiendum, linguam ad loquendum, et Deum laudandum, cor ad credendum, et intelligendum?  Tunc apostolus ei respondit: Quomodo tu miser cum uno hominis digito ungulato te de tua calamitate potuisses redimere? Cui cum ululatu iterum respondit: Cum uno illo digito et ungula uni mundassem nares, alteri aures, tertio oculos, et omnibus membra, ut uoluissent, scalpassem, et hec sedulo fecissem unus nichil forsitan dixisset: Deus te benedicat; alius: Deus te adiuuet; tertius: Deus te de malo tuo liberet, et in his multis et magnis benedictionibus lassus liber uenissem. Et cum 394 hec omnia Dei iussione, et sine sua uoluntate dixisset, miser ab oculis omnium euanuit. Tunc omnis populus, ut hec uidit et audiuit, ualde timuit miratus; et derelinquens uanum  idolorum, credidit, et benedixit omnipotentem Deum. Hic itaque Bartholomeus Lycaoniam predicauit. Ad ultimum in Albano maiore Armenie urbis uiuens a Barbaris decoriatus, atque per iussum regis Astragis decollatus, sicque terre conditus IX Kalend. Septembr.

 48. MATTHAEUS apostolus et euangelista a Matthea ciuitate nomen accepit, et interpretatur donatus, primo publicanus, postea Domini discipulus. In teloneo sedebat, thesauros regebat, publice peccabat, intus obscuratus, seculi cura cecatus. Aliquando, Deo uolente, uidit solem iustitie, audiuit aure cordis uerba ueritatis; secutus est solem, quem uidit, ueritatem, quam audiuit, credidit et adorauit: relinquens teloneum, secutus est omnium Dominum; relinquens thesaurum periturum, secutus est regem semper mansurum; relinquens mendacium et uanitatem, secutus est uiam et ueritatem; relinquens mortem et mundum, secutus est uitam et regnum; obliuiscens stultiloquium, scribit et predicat Euangelium. Qui tribus nominibus fuit nominatus, id est, Mattheus, Leui, Publicanus. Mattheus de ciuitate sua Matthea, ut ante diximus, nominatus; Leui de tribu Leui, unde fuit ortus; inde cognominatus Publicanus, quia publica seruabat. Mattheus interpretatur  donatus; Leui minister; publicanus, quia publice peccat. Primum quidem in Iudea in tempore Gai regis Rome Euangelium conscripsit, et predicauit, et postea in Macedonia, et XI Kalend. Octobr. passus in Persida, in montibus Portorum requiescit in gloria.

49. SIMON ZELOTES, qui interpretatur zelus. Hic primus dictus est Cananeus a uico Cana, quod interpretatur possidens, qui et Simon tertio nomine appellatus est, zelo Dei feruens. Par Petri in cognomento, et similis in honore. Apostolus Domini, et consobrinus, Cleophe et Marie filius, que Maria Cleophe in Euangelio dicitur, Cleophas pater eius, et Ioseph, qui quasi pater dicitur, Christi fratres fuerunt, et mater eius, que Maria Cleophe dicitur, soror Marie matris Domini fuit. Ita et miro modo duo fratres duas sorores habuerunt uxores. Sed Cleophas carnaliter, Ioseph uero spiritualiter. Hic itaque Simon accepit in predicatione Aegypti principatum,  et post Iacobum Iustum cathedram dicitur tenuisse Ierosolymorum, et post annos CXX meruit sub Adriano imperatore per crucem sustinere martyrium passionis. Iacet in Bosphoro, cuius natale u Kalend. nouembr.

50. IUDAS LEBBAEUS, id est, corculus, hoc est, a corde, ipse est et Thadeus, ipse est Iudas Iacobi, filii Ioseph fratris Cleophe, et interpretatur confessor, in Mesopotamia, atque interioribus Ponti predicauit. Sepultus est in Crito Armenie urbe, cuius festiuitas uI Kalend. Nouembris celebratur.

51. MATTHIAS, uel MATTHIAN, de septuaginta discipulis unus fuit, et pro Iuda Iscarioth XII inter apostolos subrogatus. Electus sorte, et 395 solus sine cognomento, cui datur Euangelii predicatio in Iudea.

52. APOSTOLI sancti hi fuerunt Christi discipuli, luminaria mundi, lapides pretiosi, Saluatoris amici, predicatores fidei, paranymphi sponsi, principes mundi,  clauiculares regni, sal terre, palmites in uera uite, seminatores iustitie, messores in patrisfamilias segete, ueritatis amatores, gentium doctores, demonum et tyrannorum superatores, paradisi exploratores, ouium Christi boni pastores, in magno iudicio Iudeorum iudices sedentes cum iudice super XII sedes. Qui dum omnes unum sint, singuli tamen eorum propriis certisque locis in mundo ad predicandum sortes proprias acceperunt. Petrus uero Romam, Paulus a Ierusalem usque ad Illyricum, Andreas Achaiam, Iacobus Zebedei Hispaniam, Ioannes frater eius Asiam, Thomas Indiam, Iacobus frater Iude Ierusalem, Mattheus Macedoniam, Philippus Gallias, Bartholomeus Lycaoniam, Simon Zelotes Aegyptum, Iudas Mesopotamiam, Matthias Iudeam.

53. DE APOSTOLIS, qui sine dubio uxores habuerunt, audiui sanctum Clementem ita dicentem, qui eorum comes et eorum discipulus fuit, et tertius a Petro papa in Roma exstitit; sic enim ait: Petrus uero ac Philippus et uxores habuerunt, et eas etiam uiris nuptas  dederunt; sed et Paulum apostolum non tedet in quadam Epistola sua mentionem et salutationem facere comparis sue, quam se ideo tamen negat circumducere, ut ad predicationem Euangelii expeditior fiat. Sic et de Petro dicitur. Aiunt, inquit, beatum Petrum, cum uidisset uxorem suam duci ad passionem suam, gauisum esse electionis gratiam ac regressionis ad propriam domum, et exclamasse post eam, cum duceretur, ac proprio nomine appellantem dixisse: O coniux, memento Domini. Talia sanctorum coniugia, tam perfecta fuit affectio beatorum.

54. MARCUS, qui interpretatur excelsus, euangelista Dei et Petri in baptismate filius, atque in diuino sermone discipulus. Sacerdotium in Isrel agens, secundum carnem Leuita. Conuersus ad fidem Christi, Euangelium in Italia scribit in tempore Claudii Cesaris. Qui post fidem pollicem dicitur amputasse, ut sacerdotio reprobus haberetur, sed secundum dispensationem Dei et fidei eius meritum, et uite, postea  episcopus factus est. Hunc enim Marcum tradunt primum ad Aegyptum perrexisse, atque inibi Euangelium, quod ipse conscripserat, predicasse; quod et furtum laudabile dicitur, quia que Petrus uerbo predicauerat, ipse in occulto rogatus a fratribus scribebat. Ipse enim primus ecclesiam apud Alexandriam construxit, et in ea ciuitate primus predicator et episcopus fuit. Qui et alio nomine idem Ioannes nominatus fuit. Quem alii asserunt martyrio coronatum. Hieronymus autem eum affirmat in pace Ecclesie migrasse ad celum. Cuius depositio uII Kalend. Maii celebratur.

55. LUCAS, qui interpretatur eleuans, siue consurgens, euangelista tertius, natione Syrus, Antiochensis, cuius laus in Euangelio canitur, arte scriba et medicus, apostolorum discipulus, postea Paulum usque ad confessionem eius secutus, seruiens Domino sine crimine. Nam neque uxorem unquam habens, neque filios; medicus corporum et animarum  Duos 396 etenim libros de spirituali medicina animarum scripsit, id est, Euangelium in Achaie partibus tempore Pauli, quod Euangelium Paulus apostolus  esse suum: ait enim secundum Euangelium meum. Alium uero librum, qui Actus apostolorum dicitur, quem sancto Theophilo episcopo Antiocheno conscripsit. LXXIu annorum obiit in Bethania plenus Spiritu sancto; qui postea Constantinopolim Constantini imperatoris anno 20 cum reliquiis beati apostoli Andree translatus est; cuius depositio Xu Kal. Nouemb. celebratur.

56. BARNABAS, qui et Ioseph, natione Cyprie ciuitatis a Cyro Persarum rege condite, cum Paulo apostolo in gentibus apostolatum adeptus. Deinde propter Ioannem discipulum, qui etiam cognomento Marcus appellatur, seiunctus a Paulo, apostolus nichilominus euangelice predicationis iniunctum sibi opus exercuit.

57. TIMOTHEUS, Ephesiorum episcopus, de ciuitate Triensium patre Greco, id est, ethnico, matre autem  Iudea, id est, Eunice, ut refert Paulus apostolus, dicens: Quia habitauit fides in auia tua Loide, et matre tua Eunice, certum est autem quod et in te. Hic autem discipulus fuit Pauli apostoli, eiusque filius spiritualis, quem puerum proprie secum idem Paulus apostolus assumpsit; qui pudicus et uirgo permansit, quique apud Ephesum in monte qui uocatur Pion, cum magno quiescit honore.

58. TITUS Pauli apostoli discipulus, et in baptismo filius, natione Grecus, et ex gentibus solus a Paulo apostolo post Euangelium circumcisus; quem ad exstruendas Crete ecclesias prefatus reliquit apostolus, ibique in pace defunctus, atque sepultus quiescit.

59. STEPHANUS sanctus, gratia plenus, dignus diaconus, et post Christum martyr primus, Zacchei nepos, et Simonis filius. Miles magnus Stephanus erat, clarus genere, et forma fulgebat; clarior tamen fide et signis seculo radiabat. Euangelium legebat, Euangelium intelligebat, Euangelium predicabat,  Euangelium implebat, populis perfecte Christum annuntiabat, Synagogas sapientia superabat, signa magna in populo faciebat. Spiritu sancto repletus, canes latrantes aduersum se uincebat, celos apertos uidebat, et Iesum stantem a dextris uirtutis Dei aspiciebat. Scripturas sanctas in Ierusalem sapienter psallebat, et de Dei lege fratres Iudeos diligenter docebat,  duros corde et incredulos cum fiducia increpabat, caritate repletus non credentes clementer castigabat. Inimici Dei hec uidentes, dentibus in eum stridebant; inimici Dei hec audientes, quomodo eum interficere potuissent querebant; phrenetici furentes, furore repleti, ut canes, contra sanctum latrabant, falsi testes mentientes clamabant, Christi militem miseri morte damnabant, duri ceruice, et corde crudeles, lapides colligebant, et sanctum Stephanum trahentes foras extra ciuitatem lapidabant; illi lapidabant, ille orabat; illi saxorum grandines super eum iactabant, ille genua factori suo feliciter flectebat; illi eum maledictis manibus mactabant, ille uero caritatis ardore plenus coruscabat; illi stulti Satane sodales in sanctum seuiebant, ille sanctus instanter Saluatori summo psallebat; illi furore fuscati dentibus fremebant, ille uultu angelico 397 et clara facie fulgebat; illi carnifices certatim lapides ducebant, ille ueraciter ueniam persecutoribus precabatur; illi crudeliter caput et corpus sancti saxis frangebant,  ille Sanctum in celo aspiciens, aiebat: Ne statuas illis hoc peccatum, Domine; illi sanguinem sancti Stephani in terram fundebant, ille sanctus Stephanus celos apertos et Iesum stantem uidebat; illi latera sancti Stephani silicibus scindebant, ille constanter Christo gratias agebat; illi furendo, irascendo, clamando currebant, ille predicando, orando, psallendo ad Christum clamabat; illi membra maximi militis lapidibus lacerabant, ille magnus miles spiritum Christo commendabat. Sanctus itaque Stephanus, positis genibus, orans, in Christo obdormiuit. Sanctus Stephanus, ut prediximus, uidit celos apertos, et introiuit. Cuius oratio Saulum Ecclesie Christianum reddidit, et precipuum, et pium Paulum predicatorem prostrauit, quia si tunc Stephanus non orasset, Ecclesia postea Paulum non habuisset. Post hec itaque uere timorati a ciuitate uenerunt, et sanctum Stephanum cum magno planctu planxerunt, et cum magno honore corpus eius sepelierunt. Ubi,  prestante Domino, magna miracula et modo apparent, et tunc apparuerunt. Cuius martyrium a mundo honoratur, et uII Kalend. Ian. semper celebratur. Cuius corpus post tempus III Non. August. ibidem quesitum inuenitur, ubi a multis millibus Christus creditur et adoratur.





APPENDIX XXI. LIBER DE NUMERIS, De quo in Isidorianis, cap. 63, n. 10 et seqq. *

 1. Domino nostro altissimo adiuuante, et Saluatore nostro Iesu Christo clementissimo concedente, de numero et eius mystico mysterio pauca breuiter,  tamen utiliter, uolo scribere. Quid I, quid II et III dicunt, quid Iu, quid u et uI asserunt, quid uII, quid uIII, quid IX et X referunt, et usque ad XXIu, si possumus peruenire, dicere uolumus quid ostendunt.

2. Unum itaque tantum Deo pertinet, quia in omnibus, et ante omnia, et super omnia, in omnipotentia, et magnificentia, et incomprehensibilitate sua unus est, sicut et in capite, et in principio sacre Scripture uox diuina spiritualiter affirmat, dicens: Audi, Isrel, Dominus Deus unus est. Quis enim in celo aut in terra, aut subtus terram in eternitate, in potestate, in trinitate, in unitate, in diuinitate, in humanitate Deo soli similis esse potest? Ideo itaque unus idem solus Deus dicitur, quia nec antea, nec postea, nec tunc [nec] nunc ei alter esse similis in celo, aut in terra inuenitur, aut legitur, quia qui ei superbiendo in celo similis esse uoluit, mox lassus et lapsus periit, et demon, et Satan, et demonum in inferno princeps esse meruit. Multa itaque in Dei creaturis, et in sacris Scripturis, que  multipliciter esse uidentur, tamen uno nomine unum appellantur; ut homo, anima, fides, 398 baptisma, caritas, spes, pax, panis, Ecclesia catholica, et  alia multa, que modo causa breuitatis pretermitto. In his tamen, que prediximus, id est, homine, et anima, et ceteris que sequuntur, etsi non est secundum ordinem, tamen in suis locis, ut donauerit Deus, narrabimus.

3. Unde factus sit homo? Unum itaque hominem a Deo factum in principio inuenimus. De cuius costa unam feminam factam legimus, unam linguam loquendam, id est, Hebream usque ad edificationem turris Nembroth fuisse testatur. Que turris in campo Diram edificabatur. Unus Abraham fuisse testatur, qui et caput fidei fuisse dicitur, quia ab Adam usque ad natiuitatem Christi ullum hominem Abraham uocatum non inuenitur; de quo Abraham dicitur: Credidit Abraham Deo, et reputatum est ei ad iustitiam. Nonne Abel credidit, et coronari primus martyrio meruit? Nonne Enoch credidit, qui adhuc in corpore uiuit? Nonne Ne iustificatus credidit, quem Dominus cum arca et omnibus que in ea fuerunt liberauit? et nec Abel, nec Henoch, nec Ne caput  fidei uocati sunt. Quare hoc? id est, etsi in istorum tempore iustorum fides apparuit, tamen rara et semper defuit. Abraham autem usque adhuc, et usque in finem fides nec defuit, nec deest, nec deerit. Ideo caput fidei Abraham appellatus est. Unus Ne fuit, qui arcam fabricauit, et si alius inde, Scriptura tacuit. Idem uero Ne primus post diluuium in montibus Armenie altare Domino construxit, quia ibi inter montes aqua diluuii arcam dereliquit. Unam feminam, id est, Lot uxorem in statuam salis littere tradunt conuersam. Que statua usque hodie stat, ut omnis qui eam uideat, Deum timeat, et omnipotentem eum credat. Una femina in mundo apparuit, cui altera talis nunquam nata fuit, que solem et ignem nouem mensibus in uulua portauit, nec ei aliquatenus ullo modo nocuit. Unam uirginem legi leonem lactare, credere non dubito, et non cesso mirari. Unus mediator maximus inter homines, et Deum, qui ex parte hominum uerus factus est homo.  Ideo ueraciter mediator dici potest, et potuit, quia nec diuinitas humanitati nocuit, nec humanitas diuinitati contraria fuit. Una ciuitas in celo, que est omnium sanctorum mater, que Ierusalem appellatur, et uisio pacis interpretatur. In quam ciuitatem nullus intrauit, nec intrat, nec intraturus omnis qui est indignus, et superbus, et impurus. Hucusque de uno diximus, modo de duobus dicturi sumus.

4. Quot substantiis constat homo? Duabus substantiis constat homo, imagine et similitudine Dei factus, id est, anima tantum et corpore, sed in his duabus substantiis in unum inter se coniunctis, multe uidentur esse species. In corpore etenim humano nouem sunt mensure sine dubio composite: id est quatuor principales, que sunt terra, aqua, er, ignis, et alie quinque subsequenter species, id est, sal, fenum, flores, lapides, nubes, et ut in melius de his omnibus intelligas, lege sic: terra in homine est crassitudo, et grauitas carnis, aqua autem sudor, et saliue. Aer uero ipsa anhelatio humida, frigida, atque  calida, spirans per os et nares. Ignis in homine, qui in stomacho coquit cibos, et in calore 399 sanguinis, sal in salsitate sanguinis, et sudoris, et lacrymarum, et urine, quia hec omnia in homine salsa sunt. Fenum autem in capillis et pilis, flores in uarietate oculorum, lapides in grauitate et duritia, quia lapides ossa terre dicuntur. Nubes instabilitas mentis et cogitationum. Et de his nouem mensuris compositum corpus, et compaginatum ossibus maioribus et minoribus constitutum, coniuncturis principalibus numero CCCLXu. Aliis uero minoribus uix inuenitur numerus. Similiter et uenis principalibus CCCLXu, minores uero uene innumerabiles sunt. Neruis quoque et sanguine, carne et cute, medullis, cartilaginibus, capite et cerebris tribus, primum uocatur memoria, secundum sensus, tertium appellatur motus. Sensibus u, id est, uisus, auditus, odoratus, gustus, tactus. Aetatibus uero uI, id est, infantia, pueritia, adolescentia, iuuentus, senium, senectus:  infantia, que uII annis finitur; pueritia, que XIu annis terminatur; adolescentia, que XXuIII annis protenditur; iuuentus, que L annis finitur, senium, que septuagesimo anno concluditur; senectus uero, que annorum temporibus et numero non expletur, sed labore, et dolore, et morte. In homine itaque X sunt fenestre fabrefacte. In prima fenestra uerba profert, erem suscipit et spirat, cibos sumit et gustat. In duabus fenestris uidet procul et prope, in duabus aliis odorat et spirat. In duabus aliis inferioribus necessaria corporis foris ministrat. In decima fenestra umbilicus nominata uentrem ornat. Homo uero habet in corde intellectum et cogitatum, consilium et timorem, in splene risum, in felle iram, in iecore amorem, et flatum, et leuitatem in cursu, et natando. Naturaliter his omnibus, et aliis multis, que causa breuitatis pretermitto, hominis corpus constat. Natura uero eiusdem corporis Iu in se gerit diuersitates. Id est, esurit, sitit, concupiscit, soporat.  Usus ergo huius nature Iu rebus expletur, id est, manducando, bibendo, generando, dormiendo. Hec corporis ratio breuiter dicta; nunc autem anime origo dicatur.

5. Anima quid est? et si est aliqua res, unde anime fiant? Quid ipsa est, quod nomen eius, quem usum in rebus conditis. uiuit, an non? si uiuit, quid confert uniuersitatis affectibus? beatamne uitam ducit, an miseram? Quid ergo anima est? Celum non est, neque terra, neque er, neque ignis, non aqua, non Deus, non sidera, non de anima patris neque matris uenit, ut multi estimant. Non uisus, non auditus, non odoratus, non gustus, uel alia cetera, que memorare longum est, que sunt in celo, siue in terra, quod anima non est. Unde ergo anima ex Deo data est, ex nichilo facta, et a Deo creata, ut ipse Dominus per Isaiam dicit: Omnem flatum ego feci, id est, omnem animam; et in Psalmo similiter ait: Qui finxit sigillatim corda eorum, id est, animas, quia corda hominum  candelabra animarum sunt. Quid itaque est anima, breuiter dicendum est, quod Deus tacuit in suis Scripturis. Anima uero est uita rationabilis, et sensibilis, uiuificans spiritualiter, et inuisibiliter, et mirabiliter omnia uiscera ac membra totius corporis intus et foris, iussu sui Creatoris, et miro modo ministrans quinque corporis sensibus, quia 400 per oculos uidet, per aures audit, per nares odorat, per gustum discernit sapores, per tactum tota membra regit; que quadrimoda ratione spiritualiter subsistit, id est, sensu, sapientia, cogitatione, uoluntate. Sensus pertinet ad uitam, sapientia ad intelligendum, cogitatio ad consilium, uoluntas ad defensionem. Anima etenim dum una res est, multas species et ornamenta ita in se habet. Que dum spirat spiritus est, dum sentit sensus est, dum sapit animus est, dum intelligit mens est, dum recte discernit ratio est, dum consentit uoluntas est, dum recordatur memoria est, dum membra uegetat anima est, dum bene uiuit imaginem Dei habet, dum bene ornata Deo et angelis placita,  dum uirtutibus bonis plena Trinitatis est cathedra. Ornamenta uero anime hec sunt. Per auditum credit, per desiderium querit, per sapientiam inuenit, per orationem petit, per gratiam accipit, per humilitatem custodit, per misericordiam occurrit, per benignitatem indulget, per doctrinam acquirit, per penitentiam componit, per exemplum pulchra, per scientiam lucida, per zelum bonum libera, per mansuetudinem plana, per prudentiam cauta, et clara, per simplicitatem sincera, per stabilitatem sobria, per iustitiam recta, per patientiam longanima, per obedientiam parata, per actionem munda, per spem tensa, per abstinentiam temperata, per castitatem sancta, per gaudium spirituale leta, per confessionem aperta, per martyrium ornata, per unitatem catholica, per concordiam pacifica, per dilectionem proximi larga, per caritatem Dei perfecta. Hec sunt ornamenta anime. Necessitates corporis iste sunt: in fame cibus, in siti potus, in labore requies, in fatigatione somnus, in delectatione,  et tedio carmen, in dolore salus, in imbecillitate uirtus, in tunore refugium, in tenebris lumen, in bello pax, et alia multa, que modo causa breuitatis longum est dicere. Sicut sine his itaque necessitatibus caro humana non potest feliciter uiuere, ita anima sine suo necessario non potest in corpore perfecte stare. Cibus namque anime est preceptum diuinum, potus eius oratio pura, balneum eius ieiunium legitimum, uestimentum eius eleemosyna de propria substantia, organum eius laudatio Dei assidua, requies eius perfecta paupertas, salus eius corporis infirmitas, refugium eius pura penitentia, pax eius caritas plena. O homo, quicunque es, his duabus substantiis, ut prediximus, constitutus, id est, corpore et anima, imitare Christum et sanctos Patres, qui te precesserunt; disce humilitatem a Christo, deuotionem ex Petro, caritatem ex Ioanne, obedientiam de Abraham, hospitalitatem de Lot, longanimitatem de Isaac, tolerantiam de Iacob, patientiam de Iob, castimoniam  de Ioseph, mansuetudinem de Moyse, constantiam de Iosue, benignitatem de Samuel, misericordiam de Dauid, abstinentiam de Daniel, eleemosynam de Tobia, theoricam ex Heli, actualem ex Paulo, penitentiam lacrymosam ex Maria Magdalene, puram confessionem ex latrone, martyrium de Stephano, largitatem de Laurentio.

6. De superbia et inuidia. Duas esse radices pestiferas et mortiferas omnibus uiuentibus, dubium non est. A quibus omnis iniquitas, et 401 omnis impietas, et omnis calamitas, et omnis crudelitas, et omnis tempestas, et omnis dolor, et omnis plaga, et omnis pena, et omnis morbus, et omnis mortalitas, et omnis tribulatio, et omne malum, quodcunque et in celo, et in terra, et in inferno inueniris, et sentiri potest, orte sunt, una radix uocatur superbia, altera appellatur inuidia. Quis enim de sapientibus et Scripturas intelligentibus ignorat superbiam esse radicem et reginam omnium malorum, Scriptura attestante,  et dicente: Initium omnis peccati superbia? Per ipsam enim primitus angelorum princeps per Deum, qui Lucifer tunc uocabatur, et quasi signaculum Dei uiui uidebatur, de throno Altissimi, et de altitudine celi, et de illa magna et sancta ciuitate, que uocatur uisio pacis, in qua sunt nouem ordines angelorum, ipse cum decima angelorum parte in inferni tartara profectus est. O tam crudele et tam malum incredibile! Ipse durissimus draco sui deceptor, et mortis inuentor, in ipsa sua inuenit proiectione mortis omnium secundam radicem, que appellatur inuidia. Sic enim sacra Scriptura ait: Inuidia diaboli mors intrauit in orbem terrarum. Hoc ergo modo per inuidiam primum intrauit peccatum, et per peccatum mors originem traxit, id est, suggestione iniqua crudelissimi inimici orta fuit. Ex iniqua suggestione praua cogitatio intus erupit, praua autem cogitatio delectationem peperit, delectatio consensionem, consensio actionem, actio consuetudinem, consuetudo necessitatem, necessitas malam mortem, mala mors perditionem. Suggestione  itaque diaboli per serpentem Eua seducta est, et sic primus homo Adam per Euam seductus preceptum Creatoris sui transgressus est, et in ipsa transgressione laborem et mortem inuenit, et semini suo post se ipsa dereliquit, Ire quo labore et morte sic Deus ad Adam dixit: In sudore uultus tui manducabis panem tuum; et iterum ait: Terra es, et in terram ibis. Et Scriptura hoc affirmans ait: Sicut mors in Adam data est, ita dominabitur in omnibus filiis eius. Labore ergo, et morte, et miseria, et corruptione, et maledictione inuentis, et aliis innumerabilibus progeniei sue derelictis, ipse cum semine in tenebris et cruciatibus a die mortis sue in prima etate mundi usque ad resurrectionem Christi detentus est.

7. Duas uias uite et mortis in hoc seculo esse dubium non est, una per quam feliciter pergunt sancti, altera per quam peccatores se ipsos perdunt, de quibus uiis in primo psalmo Spiritus sanctus sic ait: Nouit Dominus uiam iustorum, et iter impiorum peribit.  uia sanctorum Dominus ipse, sicut ipse dixit: Ego sum uia, et ueritas, et uita; uia autem peccatorum tenebre mortis, ut in Psalmo legitur: Fiat uia illorum, id est, peccatorum, tenebre, et lubricum. uia sanctorum fides catholica, uia peccatorum infidelitas praua; uia sanctorum spes recta, uia peccatorum arida desperatio; uia sanctorum caritas perfecta, uia peccatorum iniquitas odiosa; uia sanctorum diligentia mentis, uia peccatorum negligentia cordis; uia sanctorum timor Dei, uia peccatorum transgressio mandati; uia sanctorum uoluntas bona, uia peccatorum cupiditas mala; uia sanctorum oratio assidua, uia peccatorum uerbositas mala; uia sanctorum 402 confessio fragilitatis, uia peccatorum excusatio iniquitatis; uia sanctorum simplicitas pura, uia peccatorum obscuritas tenebrosa; uia sanctorum patientia stabilis, uia peccatorum instabilitas temporalis; uia sanctorum humilitas uera, uia peccatorum elatio inquinata; uia sanctorum abstinentia temperata, uia peccatorum nimietas dissoluta;  uia sanctorum castitas sancta, uia peccatorum luxuria immunda; uia sanctorum sobrietas formosa, uia peccatorum ebrietas crapulosa; uia sanctorum largitas dandi, uia peccatorum auaritia seruandi; uia sanctorum taciturnitas silendi, uia peccatorum loquacitas uapulandi ; uia sanctorum commemoratio boni, uia peccatorum obliuio Dei; uia sanctorum lectio sancta, uia peccatorum murmuratio presumptiosa ; uia sanctorum iustitia et ueritas, uia peccatorum mendacium et prauitas; uia sanctorum concordia pacis, uia peccatorum discordia dissensionis, uia sanctorum in omnibus gratias agere, uia peccatorum semper despicere; uia sanctorum zelus bonus in amore Dei, uia peccatorum zelus malus et amor mundi; uia sanctorum monstratio bona, uia peccatorum ostensio mala; uia sanctorum thesaurizare in celo, uia peccatorum absconsio in imo; uia sanctorum humilitas Christi, uia peccatorum superbia diaboli; uia sanctorum amor uite future, uia peccatorum amor uite periture; in una tollitur quod hic diligitur,  in altera quod amatur semper habetur.

8. Duos etiam infernos in Scripturis legimus: unus in terra, in quo probantur sancti, alius sub terra, in quo damnantur demones et impii: etsi uno nomine nominati sunt, multum inter se distant; in uno namque labor et requies, in altero semper miseria, cui non est finis. In inferno sanctorum compunctio salutaris, in inferno peccatorum cruciatus penalis; in inferno sanctorum penitentia uera, in inferno peccatorum penitentia sera; in inferno sanctorum abremissio pia, in inferno peccatorum damnatio iusta; in inferno sanctorum probatio cum consolatione, in inferno peccatorum pena sine intermissione; in inferno sanctorum afflictio, et refectio, in inferno peccatorum semper cruciatio; in inferno sanctorum spes muneris accipiendi, in inferno peccatorum desperatio pene finiende; in inferno sanctorum suauitas iugis, in inferno peccatorum grauitas sustinendi; in inferno sanctorum timor offensionis, in inferno peccatorum  uindicta transgressionis; in inferno sanctorum labor, et requies, in inferno peccatorum iniuria semper penalis; in inferno sanctorum uisitatio infirmi, in inferno peccatorum obliuio uisitationis; in inferno sanctorum fletus penitentium, in inferno peccatorum lacryme et stridor dentium; in inferno sanctorum nox et dies, in inferno peccatorum tenebre exteriores; in inferno sanctorum probantur boni, in inferno peccatorum puniuntur praui; in inferno sanctorum ignis uidetur et ministrat, in inferno peccatorum habetur et cruciat; in inferno sanctorum custodiunt angeli, in inferno peccatorum cruciantur aduersarii; in inferno sanctorum gratia, benignitas et misericordia, in inferno peccatorum amaritudo, ira et indignatio, in inferno sanctorum adiuuantur sancti, in inferno peccatorum damnantur demones et impii; in inferno sanctorum 403 boni et mali , in inferno peccatorum nichil habetur boni; in inferno prauorum non est finis malorum, in inferno  sanctorum spes est regni celorum.

9. De ebrietate. Duas res reperi, et eas multum noui in humana misera uita multum sibi contrarias: una uocatur ebrietas, altera appellatur sobrietas, de quarum contrarietate pauca breuiter dicam: ebrietas satis inutilis est, indigna res in uiris, impudica in feminis, contumeliosa in seruis, reprehensibilis in sacerdotibus, dignitatem perdit in regibus, ueritatem obliuiscitur in iudicibus, misericordiam delet in diuitibus, malos mores motat, hominem totum conturbat, inimicitias memorat, cedes et clades concitat, patricidia inter parentes preparat, rixas suscitat, sanos amentes facit, sapientes stultos facit, sobrios insensatos reddit, abluit memoriam, desecat sensum, negligit mentem, confundit intellectum, concitat libidinem, implicat sermonem, corrumpit sanguinem, uiolat uisum, obdurat aures, strepitat risum, turbat uiscera, clamat inhoneste, non loquitur recte, humidat [uel humectat] cerebrum, flagitat somnum, debilitat  membra, impedit mysteria, siccat gulam, dissipat medullam, promittit uespere, et mentitur mane, maculat corpus et animam, et omnem exterminat salutem.

10. De sobrietate. Sobrietas uero in omnibus utilis est; bona est in celo et in terra, bona est in uia simul et in patria, continet iuuenem, honorat senem, longeuit  uitam, ditat heredem, fecundat prolem, auget honorem, dignitas est in uiris, pudicitia in feminis, gratia in seruis, decor et laus in sacerdotibus, gloria et uictoria in regibus; ueritatem ostendit in iudice, patientiam in paupere, largitatem in diuite, bonos mores admouet, hominem totum conseruat, amicitias innouat, rixas mitigat, discordantes concordat, sanos serenat, sapientes ornat, stultum erudit, sobrium custodit, retinet memoriam, illuminat corda, sincerat mentem, acutat intellectum, hilarat faciem, continet uultum, contemnit libidinem, superat uitium, aures aperit, exonerat cerebrum,  tacet tempore, loquitur recte, curat uenas, confirmat sanguinem, irrigat ossa, nutrit medullam, roborat membra, fruitur somno, aperit uisum, reprimit risum, ostendit mysteria per pauca uerba, rarus sermone, fidelis opere; mundat corpus simul et animam, et omnem custodit salutem.

11. De pace et discordia. Duas alias uidi ueraciter, que multum inter se distant sibi, quarum una si sola regnasset, et alia opportune non uenisset, nullus hominum feliciter uixisset; de quibus pauca dicere uolo, quia ad alia festino modo. Discordia uocatur una, et pax uocatur altera. Discordia multum timenda, et omni Christiano ualde fugienda, que hec facit: de filiis Dei filios diaboli, de amicis inimicos, de fratribus aduersarios; ex qua susurratio, querela, furor et ira, controuersia, et mendacium, iuramentum, et periurium, lesio, et scandalum, dolus et inuidia, liuor et homicidium. Nihil aliud est discordia, nisi separatio pacis, et disruptio unitatis, disciplina diaboli, uia mortis, perditio uite, confractio mandatorum,  mutatio sensus, dispersio intellectus, domus diaboli, 404 semita inferni, exspectatio pene, expulsio indulgentie, subuersio discipline, despectio caritatis, suppressio humilitatis, motatio animi, conturbatio membrorum, malum lethale, uenenum serpentis, morsus uipere, flatus basilisci, uomitus reguli, conclusio regni, apertio inferni, inimica Dei, amica diaboli:

12. Pax uero non sic agit, quia Deum homini et hominem Deo proximum facit; ideo pax uera tenenda est, et omnibus Christianis corde et corpore conseruanda est. Dulcis namque et nimis ualde diligenda talis magistra, que facit miracula multa, et miranda est que facit de filiis diaboli filios Dei, et de inimicis amicos, de aduersariis fratres, de extraneis propinquos, de alienis domesticos; ex qua sinceritas et simplicitas, mitigatio et lenitas, mansuetudo et indulgentia, planities et ueritas, taciturnitas et iustitia, stabilitas et patientia, dilectio et tutio ,  auxilium et curatio. Nihil aliud est pax, nisi domus Dei; sic enim ipse Deus dixit discipulis suis: Pacem meam do uobis, pacem relinquo uobis. Quid aliud pax, nisi propinquitas Dei, gratia Dei, et coniunctio Dei, ualetudo sensus, acies intellectus, domus Dei, semita regni, premiorum exspectatio, diligentie collectatio, rigor discipline, perfectio caritatis, circulus humilitatis, clypeus tranquillitatis, continentia principatus, membrorum serenitas? O si me licuisset plene et plane pacem pronuntiare! multas lineas debui digitis scribere; superat enim omnem sensum. Cuius uitalis dulcedo melliflua apertio regni, conclusio inferni, amica Dei, inimica diaboli, felicitas est in uita presenti, gaudium et letitia in uita perenni.

13. Duobus modis uera penitentia dignoscitur: primus modus est commissa deuotissime et largissimis lacrymis deflere, et penitere. Secundus modus est deflenda et penitenda iterum non admittere. Penitentia dicta est quasi punitentia, quia homo in  se punit quod male commisit. Seruo Dei tanta recordatio esse debet peccati, ut ea que gessit semper lacrymis defleat. Nihil autem peius quam culpam cognoscere, nec deflere; duplicem enim habere debet fletum in penitentia omnis peccator, siue quia per negligentiam bonum non fecerit, seu quia malum per audaciam perpetrauerit. Quod enim oportuit non fecit; et quod agere non oportuit, id gessit. Ille penitentiam digne agit, qui reatum suum satisfactione legitima plangit, condemnando scilicet ac deflendo que gessit, tanto profundius, quanto exstitit in peccando procliuior. Magna enim est uirtus lacrymarum, que sine uoce et uerborum sonitu impetrant ueniam, quam pro culpis postulant. Petrus namque lacrymas prorupit, nichil uoce precatus est. Inuenio enim quod fleuerit, non inuenio quid dixerit; lacrymas eius lego, satisfactionem eius non lego. Recte plane Petrus fleuit, quia quod defleri solet potest excusari; quod defendi non potest, ablui potest. Lauant enim  lacryme delictum quod pudor est uoce confiteri; lacryme ergo uerecundie consulunt in flendo et saluti, non erubescunt impetrando, et impetrant quod recte postulant in rogando.

14. Lacryme, inquam, tacite quodammodo procedunt, ueniam postulant 405 et merentur; causam non dicunt, et misericordiam sequuntur: lacrymarum utique utiliores sunt preces quam sermonum, quia sermo in precando fortasse fallit, lacryme omnino non fallunt. Sermo enim interdum non totum profert negotium, lacryme semper produnt affectum. O lacryme, quam dulces, quam fortes, quam pretiose, quam suaues estis in uberibus matris penitentie? Sicut enim pia mater ministrat de pectore lac infanti, sic pia penitentia de cordis compunctione lacrymas porrigit penitenti. Mater lactat infantem, ut crescat, penitentia lacrymat penitentem, ut reuiuiscat; mater optat infanti ut uita ueterescat, [penitentia] penitenti, ut nullo malo senescat. Mater non omnibus optat uitam, penitentia omnibus optat salutem.  O penitentia, magna sunt ubera tua, uino compunctionis plena, quibus reos recreas, lapsos releuas, fugientes reuocas, confractos confirmas, morbidos mundas, leprosos lauas, infirmos roboras, tristes letificas, desperantes confortas, uulneratos sanas, laceratos ligas, perditos reparas, in peccatis mortuos suscitas. O penitentia! quid dicam de te? laudare enim non ualeo ut uolo, quia pretiosior es auro obryzo. Per te enim mors destruitur, et diabolus fugatur; per te uita inuenitur, et Deus reperitur; per te infernus clauditur, et regnum inuenitur. Ille itaque penitentiam dignam agit, qui sic preterita deplorat, ut futura iterum non admittat; uulnus enim iteratum tardius sanatur. Iteratio peccati graue malum, sicut morbus super morbum ueniat, sicut imber super imbrem occurrat; nam qui plangit peccatum, et iterum admittit peccatum, quasi si quis lauet laterem crudum, quem quanto magis lauerit, tanto amplius lutum facit. Nullus itaque de Dei bonitate  dubitet, nullus de Dei misericordia desperet, ueniam corde querat, et recipiet. Corpore et mente peniteat, et Deum ad misericordiam prouocet. Dauid post culpam psalmum cantauit, et regnum non perdidit, et ueniam inuenit. Manasses rex impius coram Domino fleuit, et sibi et populo pacem acquisiuit. Zacheus in arborem ascendit, et salutem inuenit. Maria lacrymauit, et ueniam meruit; Petrus amare fleuit, et gratiam non perdidit, et ueniam impetrauit. Latro in uno sermone cum Christo paradisum intrauit. Longinus lancea latus Saluatoris aperuit, et non tantum ueniam inuenit, sed episcopatus honorem et martyrii gloriam et coronam habere meruit.

15. Duobus mandatis tota lex pendet, et prophete, id est, dilectio Dei totis uiribus corporis et anime, et dilectio proximi sicut semetipsum. Duobus modis creditur, id est, perfecta fide et perfecta operatione. Duobus modis crux portatur, id est, cum per abstinentiam afficitur corpus, aut per compassionem  proximi affligitur animus. Duobus modis locutio diuina distinguitur, id est, aut per semetipsum Dominus loquitur, aut per creaturam angelicam uerba formantur.

16. Duo in hac uita sunt genera iustorum: unum uidelicet bene uiuentium, sed nulla docentium; aliud uero recte uiuentium, et eadem recta docentium. Duobus modis percussio diuina intelligitur, id est, in bonam 406 partem, qua percutimur carne, ut emendemur anima et mente; altera, qua uulneramur conscientia ex caritate, ut Deum ardentius diligamus. Duobus modis Deus respicit in homines, id est, uel ad ueniam, uel ad uindictam: ad ueniam, sicut respexit Petrum; ad uindictam, sicut in Sodomam et Gomorrham.

17. Duo latrones cum Christo crucifixi sunt, id est, Dismas a dextris, Gestas a sinistris. Alia nomina latronum Chacham et Chamna. Duas filias Lot habuit, filius fratris Abrahe, quarum una uocabatur  Adach, que peperit patri filium nomine Moab, de quo Moabite orti sunt. Altera uero, que uocabatur Moach, que et similiter patri suo peperit filium nomine Ammon, de quo Ammonite exierunt. Hi duo filii non sine culpa nati sunt, quia pater filias uxores habuit, et hoc non uoluntas, sed ebrietas fecit; et ita culpa miro modo est facta, ut pater filias uxores haberet, et sorores matres fratribus facte sunt, et filii matribus fratres fuerunt, quia de semine patris filie nate sunt, et de semine iterum patris in filiabus filii sunt procreati; et ideo hec progenies magnam maledictionem meruit, que usque ad decimam generationem in Ecclesiam Dei non intrauit. Et tamen Ruth Moabitida bona femina fuit, que in generationem Christi partem habere meruit. Ipsa enim mater aui Dauid fuit; Dauid namque filius Iesse, Iesse filius Obeth, Obeth filius Booz, et mater eius Ruth. Auus enim pater patris est.

18. Duos filios Isaac habuit, unus Deo reprobus, et alter electus fuit. Sic enim Scriptura ait: Iacob  dilexi, et Esau odio habui; et hoc non sine causa, quia ambo filii boni patris, et ambo uterini in utero bone matris, et tamen electus supplantauit reprobum in utero matris, et primogenita ei rapuit, et benedictionem patris; sed ideo hoc uoluit Deus ita, quia omnes electi de Iacob sunt orti, et de semine eius, et tamen reprobum non dereliquit Deus, quia Iob et Dei seruus, et rex ortus est ex genere eius. Et ideo hoc breuiter memoraui, quia mali de bonis,  et boni de malis oriuntur. Mali de bonis, demones de angelis; boni de malis, sancti de gentibus. Mali de bonis, Ismel de Abraham, Moab et Ammon de Lot; boni de malis, Abraham de Chaldeis. Mali de bonis, Dathan et Abiron de Leui, Ophni et Phinees de Heli. Boni de malis, Ruth ac Moab et Raab de Chanaan. Mali de bonis, quod ante debui dicere, Cain de Adam, et de Ne Cham. Bonus de malo, Ionathan de Saul. Malus de bono, Absalon de Dauid. Quid plura dicam? Sic enim erit usque in finem, et de bonis mali, et de malis boni; cum autem uenerit, qui solus bonus est bonos a malis segregabit.

19. Duos uiros adhuc uiuos legimus; sed ubi sunt uiui et absconditi, nescimus. Unus ab Adam septimus, et Enoch nominatus, alter uero Elias, qui usque ad celum in curru igneo est raptus; de duobus breuiter diximus, tamen satis, quia ad tres festinamus.

20. Tres persone Trinitatis, in una potestate et  maiestate, Pater, Filius et Spiritus sanctus, que tres persone apud Hebreos sic uocantur Abba, Ben, Ruba. Apud uero Grecos Pater, Bar, quomodo autem Grece 407 Spiritus dicitur, adhuc non inueni. Illi tamen dicunt ageos quod Latine sonat sanctus. Abba pater, Ben filius, Ruba Spiritus sanctus. Pater tamen Grecum est, et Latine sonat genitor. Bar Grece, filius Latine. Trinitas itaque dicitur propter personarum diuersitatem, unitas uero propter inseparabilem deitatis substantiam. Pater dicitur, eo quod habeat Filium, et omnis paternitas, que in celo, et in terra est, in eo et ex eo nominatur. Filius dicitur, eo quod habeat Patrem, Spiritus uero sanctus, eo quod a Patre et Filio procedit. Deus dicitur propter potestatem, et dilectionem; Dominus dicitur propter dominationem; omnipotens dicitur, quia omnia potest, cui nichil impossibile est. Et si Deus omnipotens est, quid est quod non potest? Id est, non potest falli, non potest mori, non potest peccare. Per Patrem uiuimus, mouemur et sumus; per  Filium rationem, et scientiam, et intellectum habemus; per Spiritum sanctum donis bonis omnibus illustramur. Tribus modis Deus dicitur, id est, essentialiter, ut Paulus dicit: Qui est benedictus in secula. Nuncupatiue, ut Dominus Moysi dicit: Constitui te in Deum Pharaonis. False, ut dicitur: Dii qui non fecerunt celum et terram pereant. Tres res in principio creauit Deus, id est, angelos, et . . . et informem materiam. 





APPENDIX XXII. GLOSSAE IN SACRAM SCRIPTURAM.
Ex Codice ueteri 1 archiuii uaticani.



GENESIS.


[1Kb] CAP. I. Spiritus Dei ferebatur. Prouidentia qualiter cuncta creasset. Fiat lux. Ipsa est que postea in uasa celi, hoc est, sidera, diffundebatur. Dixit. Per uerbum suum fecit. Mane. Initium creature. uespere. Finis eiusdem. Imaginem, similitudinem. Imago eminet in spiritu hominis; similitudo in bonis operibus.

[1Kb] II. Patrarat. Perfecerat. Paradisum. Duo sunt: unum terrenum, ubi Adam fuit, alterum celestium. Lignum uite, lignum scientie. In custodia precepti  scientia erat boni. Boni et mali. In transgressione scientia erat mali. Bidellium. In arbore colligitur, et est pigmentum. Euilat. Hoc est proprium nomen terre.

III. Perizomata. Femoralia. uersatilem. uibrantem. uersatilis dicitur pro eo, quod quandoque uenisset tempus ut etiam remoueri potuisset.

408 [1Kb] Iu. Concidit. Mutauit colorem uultus sui Sin. Si non sic. Maledicta terra in operibus tuis. Hic non opera colendi, sed peccata exprimit. Num. Dicis. Eden. Sacratissimum ipsum paradisi locum interpretatur. Porro. uidelicet.

 [1Kb] uI. Famosi. Fama nominati. Habitauit in terra Haid. In Hebreo habet nodus instabilis. Leuigatis. Limpiditatis. Bitumen. Genus gluti, alii piculam, alii resinam Tristega. Tricamerata.

uII. Cataracte. Fenestre. In articulo diei. Initio dici

[1Kb] IX. Dilatet Deus Iapheth, et habitet in tabernaculis Sem. Iapheth latitudo dicitur. ex quo gentium nascitur multitudo, Sem, ex quo Hebrei minores numero eiecti. uegetat. Confortat.

XI. Ur. Ignis, uel lumen.

XII. Illustrem. Magnificum.

[1Kb] XIII. In oppidis. In castris.

Xu. Trimam. Triennem. Altrinsecus. Separatim. Abigebat. Expellebat.

XuI. Libet. Secundum arbitrium tuum. Ferus. Iracundus, indomitus.

[1Kb] XuIII. Sata. Nomen mensure: habet modium et semis.

 [1Kb] XIX. Cubitum. Passi duo. uallauerunt. Circumdederunt. Culminis. Altitudinis. uim. Fortitudinis. Intuitus. Attendens.

XXI. Stirpi. Generi. Nemus. Arborum ordo compositus, uel de silua.

XXII. Pariter. Simul. uepres. Rumices.

XXIII. Funeris. Corporis. Quin. Magis, uel potius. Siclus. Sex denarii. Antrum. Speluncam.

[1Kb] XXIu. Destrauit. Diuidit, uel uendidit. Aio. Dico. Suscitati. Interrogati.

[1Kb] XXu. Hispidus. Pilosus. Protinus. Statim. Adultis. Maturis. Gnarus. Expertus. Edulio. uictu, esca, uel esu. Paruipendens. Pro nichilo habens.

[1Kb] XXuI. Arcersito. Euocato. Perspicuum. Manifestum. Coire. Concumbere, uel conuenire. Quispiam. Modicus aliquis. Seuit. Irascitur. Locupletatus. 409 Ditatus. Inuidentes. Inuidia habentes. Humo. Terra. Olim. In antiquo. Repererunt. Inuenerunt. Iurgium. Rixa. Auctum. Inuentum.

 [1Kb] XXuII. Pharetram. Theca ad sagittas portandas. Dudum. Antea. Consternatus. Indomitus. Orbabor. Sine filiis.

XXuIII. Innixum. Incumbentem.

 [1Kb] XXIX. ualet. Sanus est. Hebdomadam. Septem annis Copule. Coniunctioni.

[1Kb] XXX. Edente. Generante. Mandragoras. Fructus similes pomi in illa herba nascuntur, et habet duorum sexum, masculini et feminini, et in radice ostendit similitudinem, et est fertilis, et dicitur qui eam eradicat non posse uiuere. Experimento. Exercitudine sciens. Dem. Tradam. Furuus. Brunus. Populeas. Bidulaneas. Serotinus. Tardus.

[1Kb] XXXI. Facultate. Possibilitate. Inclytus. Nobilis. Fetus. Portantes. Opes. Diuitias. Clam. Occulte. Abigeres. Expelleres. Esto. Etsi putaueris, uel ecce si. Necetur. Occidatur. Nequeo. Non possum. Depopulati. uastati.

XXXIu. Stupri. Corruptele uirginitatis. Scorto. Meretrice.

[1Kb] XXXu. Cedentes. Obedientes. Libans. Dogustans.

[1Kb] XXXuI. Ad puteum iuramenti. Ad aquam fidei.

[1Kb] XXXuII. Ditioni. Potestati. Fomitem. Incendium,  initium. Nitebatur. Laborabat. Polymita. Operis plumarii. Stactem. Genus resine pretiose. Acquieuerunt. Consenserunt.

[1Kb] XXXuIII. Diuertit. Non conuertit. Opilio. Pastor ouium. Teristrum. Ligatura capitis, uel sindones.

XXXIX. Arbitris. Iudicibus. Lacinia. Ora uestimenti.

[1Kb] XL. Pincerna. Butiliarius. Canistra. Que palmarum uirgulis texitur ad panes portandos.

[1Kb] XLI. Coniectores. Aestimatores. In culmo. In calamo, in stipula. Uredine. uento incendente. Demum. Postmodum. Presagum. 410 Prescientem. Coniicere. Aestimare. Macie. Exilitate corporis. Squalore. Sorde. Industrium. Instantem. Segetes. Semina.

XLII. Nutum. Prouidentiam, uel potestatem. Machinantur. Argumentantur. Molimur. Cogitamus, uel tentamus.

XLIII. Dilatio. Admissio.

XLIu. Augurari. Sortiri. Flagitii. Peccati, uel mali, uel turpitudinis.

 XLu. Quantocius. Ocius. Solo. Terra.

[1Kb] XLuII. In erarium. In thesaurarium. Hemina. Dimidium sextarium. Serite. Seminate.

XLIX. Cerastes. Cornuta serpens, flatu nocens. Emissus. Emissus dicitur ceruus, quando ceruam sequitur.  Obiit. Mortuus est. Aream. Terram arabilem. Resistere. Effugere, uel contradicere.



EXODUS.

[1Kb] CAP. I. Ellesmoth Hebraice, Exodus Grece, Exitus Latine. Lateris. Tegulis non coctis: de terra et paleis efficiuntur. Mares. Masculos. Ingrueret. Irrueret.

[1Kb] II. Elegantem. Pulchrum. Fiscellam. Poner in modum nauis. Scirpeam. Iuncinam. In carecto, loco palustri, uel in marisco; alii canalem. Per crepidinem. Per summitatem ripe. Aluei. Canalis in amne, uel sinus aque. Papyrione. Papyrus. Adultum. Maturum, uel iuuenem.

III. Rubi. Spina, in qua rosa crescit.

Iu. Instar. Similitudo. Ab heri et nudius tertius. Totum tempus preteritum significat. Impeditioris. Imparatioris. Diuersorio. Receptaculo. Illico. Statim, uel mox. In montem Dei. In montem Sinai. Coreb et Sinai unum sunt. Sponsus sanguinis tu mihi es. Quia de sanguine meo natus es, uel quia circumcisus.

 [1Kb] u. Exactoribus. Ministris cum ui exigentibus.

[1Kb] uI. Adonai. Dominus. Ergastulo. Priuata custodia, uel carceres. Presertim. Maxime. Patruelem. Filius patrui, uel filia.

uII. Colubrum. Colubrum et draconem pro uno posuit. uirga Aaron, et uirga Moysis una erat, Arcana. Secreta, uel occulta. Malefici. Magice artis inuentores.

[1Kb] uIII. Abigantur. Expellantur. Condixerat. Conuenit, uel consensit. Statuit. Decreuit. Aggeres. Terre tumulum. Sciniphes. Musce minutissime. Abominationes Aegyptiorum. Oues, quas coluerunt, et noluerunt manducare.

IX. Renuis. Recusas. Turgentium. Tumentium. uirens. uiride. Indurauit. Quia non emolliuit.

X. Corrodet. Demanducabit, delacerabit. Dense. 411 Spisse.

[1Kb] XI. In solio. Throno. Mutiet. Modice murmuret. Ostenta. Predicta signa.

 [1Kb] XII. Cetum. Conuentum. In edibus. In domibus, uel templis. In monumentum. In memoriam. More. Ritu, obseruantia. Indigenis. Ciuibus, uel qui ibi nati sunt. Dimittit. Permittit. Ceremonias. Ritus sacrificandi. Dudum. Antiquitus, uel antea. Religio. Sanctitas, bonitas, pietas. Efferetis. Asportetis.

XIII. Isrel. Proficiscentis. Columna. Columna ignis et columna nubis una esse creditur ex altera parte ignea, et altera similis nubi.

Xu. Obriguerunt. Coturnix et perdix.

[1Kb] XuI. Pilo. Pistillo, alio loco lancea. Gomor. Mensura  habens XII sextariorum. Scatere. Ebullire, uel efferbere. Atui. Nutriui, uel paui. Ephi. Ephi et batus unum sunt, mensura habens modios tres.

[1Kb] XuII. Iurgata. Rixata, uel iniuriam habentia. Pauxillum. Modicum.

XuIII. Prestolatur. Obseruat, uel exspectat. Disceptatio. Altercatio, uel contentio, uel disputatio. Tribunus. Qui super mille uiros est. Strenuis. Utilibus, uel fortibus.

XIX. Iaculis. Telis, uel sagittis actis, uel iactis. Clangere. Sonare. Micare. Coruscare, fulgere. Perstrepebat. Personabat. Paulatim. Per partes. Prolixius. Longius. Contestare. Coniurare.

[1Kb] XX. Zelotes . . . . . Insontem. Innocentem. Frustra. Sine causa, sine ratione, in uanum.

[1Kb] XXI. Liberi. Infantes. Diis. Id est, sicut do tibi. De industria. De instantia, de cura. Cornupeta. Petulcus, cornu petens.

XXII. Aceruos. Tumulos. Segetes. Messes. Deferat.  Portet. Conductum. Congregatum.

[1Kb] XXIII. Solemnitatem. Septem hebdomadas a Pascha usque Pentecosten. Seueris. Seminabis. Crabrones. Furrlones. Ultroneus. Spontaneus.

[1Kb] XXu. Concinnanda. Componenda. Ephod. Stola linea, uel superhumerale, uel dalmatica. Compingite. Iungite. Oraculum. Oraculum et propitiatorium 412 unum sunt, ubi audiebantur diuina eloquia. Interrasilem. Anteranaglypham. Acetabula. Acinarios. Phialas. Calices minores. Calamos. Modum calami. Scyphos. Calices maiores. Spherulas. In modum sphere rotundatas.

[1Kb] XXuI. Saga. Una tela in cortinis. Fibulas. Ilrincas, uel fibulas. A summo usque ad summum. A fine usque in finem. Inseretur. Imponetur, immiscetur, includetur.

XXuII. Fuscinulas. Tridentes. Arula. uas eneum quandrangulum, in quo prunas portant. Celaturis. Picturis. Paxillos. Genus mensure palus nominate. Contusum. Contritum. Oppansum uelum. Extensum,  quo undique pandatur.

XXuIII. Applica. Iunge, congrega. Fungantur. Utantur, obsequantur. Rationale. Pannus in pectore quadratus. Cidarim. Cidarim, mitra et tiara unum sunt. In marginibus. In his summitatibus uestimentorum. Malum Punicum et mala granata unum sunt, poma mire pulchritudinis. Portabit iniquitates. Qui intercedit pro iniquitate. Feminalia. Femoralia. Femora. A femine.

[1Kb] XXIX. Arietes immaculatos. Unius coloris, non morbidos, non scabiosos, non lesos. Lagana. De farina  est, primum in aqua, postea in oleo frigitur. Initiaberis. Sanctificaberis, quando redeunte tempore anni cuncta concludunt, mense septimo, quia Aegyptii initium anni et finem sic fecerunt. Mactabis. Occides. Iecoris. Hepatis. Aruinam. Exungiam. uitalia. Intra ilia. Expiandum. Expurgandum. Iugiter. Perseueranter. Hin. Maior sextariorum XIX, minor IX. Libandum. Sacrificandum.

[1Kb] XXX. Liba. Sacrificia. Summam. Numerum. Recensiti. Numerati. Nomen. Potestatem. Obolus. Scrupulus semi. Labrum. Labium et labrum unum sunt: uas eneum quadrangulum, in quo lauantur sacerdotes. Zmirne. Calami. Casie. Fistule.

XXXII. Callide. Astute, caute ducere. Quiuero. Post reatum culpe.

XXXIII. Papilionis. Tentorii.

[1Kb] XXXIu. Deinceps. Rursum, uel iterum. Aras. Altaria. Lucus et nemus unum sunt: et dictus est: quod minime transluceat. Aemulator. Imitator, uel inuidens,  uel sectator. Pepigi. Pactum feci, uel spondi. Fedus. Pax perpetua, uel amicitia.

[1Kb] XXXu. Cateruam. Turbam, multitudinem, conuentum. Prompto. uelocitate 413 uoluntatis, uel preceps. Posuit testimonium in arca: duas tabulas. Armillas. Rotundarunt. Dextralia. Ampla sunt, et ante manicas portantur. Abietarii. Lignarii, abiete arbore. Polymitarii. Pro rotunditate imaginis: polum, rotundum.

[1Kb] XXXuI. Necteretur. Ligaretur. Compagem. Iuncturam. Cyathos. uiginti unum cochlearia faciunt.

XXXuIII. Ad plagam. Ad latus. Septentrionalem. Contra mediam noctem. Australem. Contra meridiem. Bracteas. Laminas aureas subtilissimas. Excubabant. uigilabant.

XL. Sub tecto testimonii. Tabernaculi.



LEuITICUS.

uagecra Hebraice, Leuiticus Grece, Ministerialis Latine, quia ministeria sacerdotum in eodem scripta  sunt.

[1Kb] CAP. I. Crepidinem. Fundamentum.

[1Kb] II. In clibano. In camino, in furno. Torres. Asses. Farris. Genus frumenti.

[1Kb] III. Ilia. Latus prope inguinem. Inficians. Insidians.  Quodlibet. Qualecunque. Collyridas. Cybus, quem nos nebulam dicimus.

X. Sanctificabor in eis. Presumentes punio. Profanum. Illicitum, uiolatum, pollutum. Lugubri. Flebili.

[1Kb] XI. Cherogryllus. Bestia spinosa, maior erinaceo. Halieetum. Auis similis aquile, sed maior, tamen minor uulture. Larum. Auis maritima, habens ungulas, quasi accipiter. Bubonem. Nycticorax. Onocrotalus. Auis que sonitum facit in aqua, uel pelicanus. Porphyrionem. Alii auem albam similem cygno. Herodionem. Maior est omnibus auibus, quia aquilam prehendit. Bruchus. Similis locuste, sed maior. Crocodilus. Bestia in flumine, similis lacerte, sed grandis. Mygale. Similis chameleonti. Chameleon. Similis lacerte, et 414 sub aspectu mutat colores. Stellio. uerpestilio. Talpa. Sorex. Chytropodes. uas fictile, pedes habens.

[1Kb] XIII. Inolita. Contaminata. Effloruerit. Appellauerit. Perspicue. Manifeste, aperte. Ulcus. uulnus, sed  minus. Haud dubie. Sine dubio.

[1Kb] XIu. Papulas. uerrucas, que in leprosis apparent. uallicula. Concaua loca.

Xu. Sagma. Sella.

[1Kb] XuI. Nebula eorum. Fumus aromatum. Imprecans. Soluens.

[1Kb] XuII. Quilibet. Quicunque sit. Aucupio. Auiscapio, uel qui auium cantus auscultat.

XuIII. In pellicatum. In domum concubinarum.

XIX. Preputia. Pomorum immunditia, que idolis immolantur. Susurro. Occulte murmurans, uel iniurias seminans. Stigmata. Figuras, uel signa. Nouerca. Matrasta. Pythonicus. Incantatio, diuinatio.

[1Kb] XXI. Incisuras. Pro luctu. Aula. uicinus. Prostibulum. Domus fornicaria.

XXII. Inquilinus. Colonus, uernaculus. Spatulas. Fructus palme, antequam aperiantur.



NUMERI.

uaie Dabber, id est numerus, quia in eo numerantur  filii Isrel.

[1Kb] CAP. I. Cuneos. Multitudines.

II. uexilla. uictorias.

[1Kb] III. Sanctificaui. Caput radet. De omnibus cibis pulmentum.

 [1Kb] Iu. Hyacinthinus. uiolaceas. Coccineas. Rubeas. Batilla. Spatula ferrea.

u. Zelotypie. Inuidie. Toro. Lecto. Congessi. Coadunaui, uel collegi. Duntaxat. uidelicet, certe.

uII. Consuleret. Requireret, et interrogaret.

[1Kb] uIII. Stipes. Mendicus, in alio loco lignum. Conscius. Longius.

X. Dimicant. Pugnant, in alio loco, lucent.

XI. Nausea. uomitus.

XII. Aenigmata. Propositio, questiones

[1Kb] XIII. Precoce. Nimis mature. Lustrauimus. Circuiuimus.

XIu. uasta. Profunda. Querelas. Accusationes, uel clamores. Forent. Essent.

[1Kb] XuI. Proceres. Primates, uel excelsi. Concilium. Conuentum. Parum. Paruum, uel modicum. Expassus Duo passus. Globus. Agmen, uel rotundus. Coaceruassent. Congregassent. Deseuit. Ab iracundia leniuit, uel desiniuit.

 415 XuII. Cohibebo. Priuabo. Querimonias. Planctus.

[1Kb] XuIII. Sceptro. Regia potestate. Cedit. Euenit. Pareat. Obediat.

XXI. Contagione. Inquinamento.

XX. Petra. Quam iussit Dominus Moysen percutere. Alioquin quod si non, uel aliter.

XXI. Puteus. Super quo Dominus locutus est. In libro bellorum Domini. Bellorum Isrel. Quin potius. Multo magis.

[1Kb] XXII. Ariolus. Sortitor, uel diuinus. Cuncteris. Inquireris.

[1Kb] XXIII. Rhinocerotis. Bestia in nare cornu habens. Augurium. Sortientes.

XXIu. Complosis. Mutuo percussis. In trieribus. In nauibus exercitus.

XXu. Pugionem. Gladium. Lupanar. Locus meretricum.

XXuII. Replicauit. Retexuit, uel reuoluit.

XXuIII. Iuge. Perpetue, semper perseuerans.

XXX. Pollicita. Promissa. Distulerit. Dissimulauerit.

 [1Kb] XXXI. Norunt. Sciunt. Iugulate. Necate, punite. Cognorunt. Conuenerunt. Periscelides. Armille; alii ornamenta tibiarum. Cis. Mista ripa.

XXXIII. Claui in oculis. Compunctiones.

[1Kb] XXXu. Impulerit. Cegerit, impegerit.

[1Kb] XXXuI. Promulgatur. Perfertur, ostenditur.



DEUTERONOMIUM.

[1Kb] Helle addabarim Hebraice, Deuteronomium Grece, Secunda lex Latine.

[1Kb] CAP. I. Guaros. Scientes. Ennacherim et Enim. De genere gigantum erant. Fanum. Templum. Egregiam. Nobilem, preclaram, summam.

Iu. Portenta. Miracula.

u. Sequester. Susceptor pignoris. Protelentur. Prolongentur, differentur.

uII. Spurcitia. Immunditia. Anathema. Abominationem.

 [1Kb] uIII. Dipsas. Genus serpentis, pede et semis longus, et duorum palmorum grossus, caudam [habens] curuam, et uenenatam, cum qua pungit; et interpretatur sitis, quia homo, ab ea percussus, siti moritur.

IX. Ingentes. Magnos. Concio. Conuentus populi.

XI Procul. Longe.

XII. Caprea. Siluatica. Capra. Domestica.

XIu. Sicera. Omnis potus absque uino, qui inebriare potest.

[1Kb] XuI. Lucum. Lucus in isto loco nomen est arboris, cuius folia non cadunt.

XuIII. Lustret. Illuminet per ignem trahendo.

XX. Cuneos. Multas turbas populorum.

XXI. Reatus. Culpa. Cruore. Sanguine. Cesariem. Comam capitis. Ungues. Ungulas. Contumacem. Contemptorem. Proteruum. Peruersum. Cercitus. Prohibitus, contradictus. Plectendum. Decollandum.

XXII. Nefas. Crimen.

[1Kb] XXIII. Mamzer. Filius scorti. Gerens. Agens, portans.

 416 XXIu. Nuper. Nunc.

[1Kb] XXuI. In cartallo. Panerio de uirgis. Funebri. Mortali.

XXuII. Leuigabis. Planabis. Impolitis. Non rotundis.

XXuIII. Rubigine. uento corrumpente. Pruriginem. Scalpitudinem. In suris. In poplitibus. Procacissimam. Ingratissimam. Illuuie secundarum. Immundi humores qui sequuntur post partum,

[1Kb] XXIX. Classibus. Nauigiis militum. Absumat ebria sitientem. Que iam ebria fuit, in idolis sitientem in Dei cultura ducit in errorem.

XXX. Cardines celi. Oriens, Meridies, Occidens et Aquilo. In sobole. In genere.

XXXII. Meracissimum. Purissimum. Opitulentur. Adiuuent. Recens. In presenti. Nouum. In futuro.

XXXIII. Thesaurus arenarum. Terrena sapientia.



SANCTI HIERONYMI PRAEFATIO IN IOSUE.

 [1Kb] Tandem. Postremo, uel modo. Efferunt. Dicunt. Exaplois. Exemplaribus. Arcuato uulnere. Quia cauda scorpionis curua est, unde ferit. Editiones. Translationes. Postlimen. Post mortem patris et matris. Flagitat. Postulat, petit. Sirenarum. Meretricum per magicas artes; uel undarum crispantium.



LIBER IOSUE.

CAP. II. Quippe. Certe, nimirum, sine dubio. Fateor. Confiteor. Funiculus iste. Quo se cinxit a renibus usque pectus. Coccineus. Rubeus.

III. Mole. Magnitudine.

u. Polenta. Farina subtilissima.

[1Kb] uII. Per prona. Per preceps, per inclinata. Conglobali. In unum collecti, uel collecti. Legulam. Lablelli.

uIII. uallatus. Circumdatus. Digesserat. Descripserat, ordinauit.

 [1Kb] IX. Pittaciis. Emplastris. Decreuit. Constituit.

X. In libro iustorum. In annalibus Hebreorum. Presidia. Firmitates. Saltem. uidelicet.

[1Kb] XI. Subneruabis. Subiugabis, uel deficere facies. Unam tantum Asur flamma combussit. Quia ipsam solam totam combussit.

XII. Raphaim. Gigantum.

Xu. A lingua maris. A sonitu maris. Ciuitas litterarum. Quia in ea litterati fuerunt, uel littere custodiebantur.

XuIII. Marcetis. Languetis. Ignauia. 417 Imbecillitate.

XIX. Carmelum maris. Proprium nomen loci.

XXIII. Connubia. Coniugia. Sudes. Stipites.

XXIu. Nouellis ouibus. Unius anni, que necdum generarunt.



LIBER IUDICUM.

[1Kb] CAP. I. Iudas ascendit. Othoniel. De ipsa tribu. Arctauit. Oppressit undique. Ascensu scorpionis. Proprium  nomen loci.

II. Experiar. Certe sciam.

[1Kb] III. Satrapas. Principes Philistinorum. Filii Gemini. Filii filiorum Ioseph, quia duo erant. Ancipitem. Utraque parte acutam. Capulum. Manubrium gladii. Sicam. Gladium. Alui. uentris. Posticam. Porticum. Circiter. Quasi.

[1Kb] Iu. Clauum tabernaculi. Ferreum, quod portauit de tabernaculo.

[1Kb] u. Barathrum. Profundum, uel hiatus terre. Discrimini. Iudicio. Magnanimorum. Rubenitarum. Sibilos regum. Blandimenta.

[1Kb] uII. Hydrias. Fictiles. Confodere. Collidere.

[1Kb] uIII. Bullas. Sigilla, uel ornamenta cinguli. Pondus et libra unum sunt; sed pondus ferri, libra auri. Monilibus. Fidelis, uel ornamentis. Torques. Circuli aurei in collo.

IX. Rhamnum. Arbor spinosa modica. Compulit. Cegit, uel impingit. Palantes. Fugientes.

 XI. Sodalibus. Ceuis, sociis.

XII. Iugulabant. Necabant, uel perimebant.

XIu. Problema. Propositio, questio, parabola. Pronubis. Paranymphis, uel qui nuptiis presunt.

Xu. Faces. Faculas, uel flammas. Suram. Suriculam.

XuII. Teraphim. Imaginem.

XuIII. Opulentam. Diuitiis plenam, uel abundantem. Haud procul. Non longe.

 XIX. Belial. Nomen idoli.

XX. Diuerti Posui in locum. Bacchati. Furentes.

[1Kb] XXI. Ducentes choros. In choro tenentes manum inuicem.



LIBER RUTH.

[1Kb] CAP. I. Confecta. Debili. Pubertatis. Barbam emittentis. uetule. Ane. Obstinato. Perseueranti, intento, irreuocabili.

[1Kb] II. Sarcinulas. Sagmas. Congessit polentam. Congregauit farinam. De industria. De incuria. Rubore. uerecundia. In horreis. In spicariis.

418 [1Kb] III. Aream. Locum ubi annona excutitur.

Iu. Cedo iuri. Locum do, perdono legi. Priuilegio. Propria lege. Celebre. Preclarum. Gerule. Nutricis, uel comportatricis.



SANCTI HIERONYMI PROLOGUS GALEATUS IN LIBROS REGUM.

[1Kb] 1. Characteribus. Figuris. Samaritani etiam Pentateuchum Moysi totidem litteris scriptitant. Antiquis  Hebreorum litteris scriptitant. Sed unde apud eos antique littere inuente sunt? Quia postquam de Assyriis colones illuc directi fuere, et a leonibus, bestiisque comesti, postea mandauerunt regibus Persarum se illic habitare non posse; et misit illis sacerdotem, qui doceret eos legitima terre; quique ueniens Bethel, accepit exemplar legis a tribu Iuda, et descripsit illis Pentateuchum, et legem exposuit. Et postquam Iuda et Beniamin a Chaldeis captiui fuerunt, et lex incensa, remansit in Samaria, id est, post colones illos exemplar legis antiquis litteris expressum, scriptum, dum nichil illis nocuerunt; subiecti enim illis erant.

[1Kb] 2. Esdras. Alias reperit litteras, quia non nouerat priores. Nomen Domini tetragrammaton, antiquis litteris expressum. Scriptum inuenimus litteris, in quibusdam Grecis uoluminibus  que a LXX interpretibus interpretata fuerunt, dum lex a Chaldeis incensa est, et post tantum interuallum  in regno Grecorum Septuaginta interpretati sunt. Sed in historiis propriis, quia nomen Domini per omnes gentes atque omnia regna terrarum diffamatum est, audierunt multa mirabilia, que operatus est.

[1Kb] 3. Incisionibus. In discerptionibus, ac diuisionibus uersuum. Duplices. Duplices apud Hebreos quinque littere, quia duplicem figuram habent, et duplex uocabulum, ut aleph, ain, sade, samech, sin. Aliter enim  per has principia. Ut apud nos sepius initia uerborum per k litteram scribuntur, ut in kalende, fines per c, ut fac.

[1Kb] 4. Dibre haiamin. uerba dierum: dibre uerba, haiamin dierum, noniamin dextre. Beresith. In principio; quia Hebrei uoluminibus suis nomina ex principiis posuerunt. Exodus. Exitus. Hebrei Genesi aleph litteram inscribunt, que interpretatur doctrina, ut In principio fecit Deus celum et terram; Exodo beth, que interpretatur domus pro instructione tabernaculi; Leuitico gimel, quia plenissime de uictimis disputat; Numero daleth, 419 tabularum, quia de compositione tabernaculi tabularum loquitur; Deuteronomio he, que interpretatur ista lex, pro iteratione legis; Iob, Dauid, Daniel inter agiographa non pro dedignatione, sed pro dignitate et sanctitate. Agio. Sancta. Graphia. Scriptura. Quod prophetarum ordinem incipiunt a Iesu Naue, quia tota sancta Scriptura digna est prophetie uocabulo, dum  futura significat. Iosue uero in omnibus pene gestis suis futura Christi opera prophetauit.

[1Kb] 5. Chronicon. Temporale. Quinque incisionibus. Quinque incisiones pro satisfactione eorum dixit, qui hoc affirmare solebant. Prostratis uultibus. Inclinatis capitibus. Coronas suas. Opem, opera sua offerentes, quia opera reuerentie et subiectionis unius Dei docent cultum, per que ad coronas peruenitur.

[1Kb] 6. Stantibus coram quatuor animalibus. Dum tota prophetie Scriptura in Euangelio impleta est. Galeatum. Munitum, uel ornatum. Apocrypha. Occulta, uel dubia. Seponendum. Separandum: dictum quasi, seorsum pono. Phrasin. Locutionem, uel interpretationem.

[1Kb] 7. Paraphrasten. Coniectorem, uel interpretatorem. Pelles, cilicia. Fortitudinem et labores in Ecclesia, que tentationibus et persecutionibus bene resistunt. Canticum canticorum. Pro excellentia carminis. Sapientia Salomonis. Apud Hebreos non inuenitur,  quod antea nesciebam; in Septuaginta, et in aliis Codicibus.



LIBER I REGUM.

[1Kb] CAP. I. Ramatha. Ciuitas ipsa, que in ueteri translatione Arimathia dicitur, et fuit Helcane et Samuelis in regione Tamnitica iuxta Diospolim, unde fuit Ioseph, qui in Euangelio de Arimathia scribitur. Sophim. Mons in tribu Ephraim. Statutis diebus. Phase, Pentecosten, Scenopegia. In Silo. Silo est in tribu Ephraim, in quo loco arca testamenti fuit usque ad tempus Samuelis. Est autem undecimo milliario Neapoleos in regione Acrabitena. Partem unam. Quando offerebant. Aemula. Aduersa. Angebat. Cruciabat. Redeunte tempore. Anni circulo. Temulentam. uinolentam, ebriam. Digere. Ebrietatem depone. Mades. Humida es. Filiabus Belial. 420 Filiabus  sine iugo legis Domini. Belial Hebraice Bel dicitur, et fuit idolum Niniuitarum, quia Bel pater Nini. uultus eius non est in diuerso mutatus. In alia translatione: Et facies eius non cecidit amplius; hoc est, ut nullam haberet tristitiam, uel differentiam. Non uadam, donec ablactetur infans. Contra morem dixit; ideo commemorat Scriptura. Hebrei asserunt tempus ablactationis sex annos, alii XII. Ut impleat Dominus uerbum suum. Quod promisit per os Heli sacerdotis dicendo: Det tibi Deus petitionem. Obsecro, mi Domine. Subauditur: Ut benigne suscipias. Commodaui eum Domino. Quandiu fuerit, accommodatur Domino; quandiu uiuet.

[1Kb] II. Cornu meum. Altitudo mea, et fortitudo. uetera. Opprobria, et conuicia. Saturati prius pro panibus se locauerunt. XX . . . . et colligunt ad alios postulando panem, et quodlibet, necessaria queque, si antea quasi nullius rei indigere uidebantur: hoc de Phenenna dicitur. Deducit ad inferos. In pericula, quasi  ad mortem. Cardines. Fundamenta. Filii Belial, filii diaboli. Fuscinulam. Tridentem. Lebetem. Cacabum. Non enim accipiam a te carnem coctam, sed crudam. Carnes crudas in altari semper offerre mos erat; et primum incendebatur adeps, et tunc hi qui portabant coquebant carnes, tam sacerdotibus quam sibi. Retrahebant homines a sacrificio Domini. Quia noluerunt uenire homines ad sacrificandum Domino; quia illi per mala exempla sua plebem a sacrificio separarunt; uel quia homines in sacrificio blasphemare compellerent. Quomodo dormiebant cum mulieribus, que obseruabant. uidue erant, que ibi uacabant orationibus, et tamen non habuerunt licentiam intreundi in templum, sicut alia plebs. Si autem in Dominum peccauerit uir, quis orabit pro eo? Difficultatem in hoc ostendit, ut oretur pro eo, non ut ipse sacerdotali more oret pro ceteris. uirilem etatem. Ad bellum aptam. Coram christo. Coram rege. Tortam panis. Pro qualicunque petitione intelligendum est, ut per hoc emeret sacerdotium. Ut comedam  buccellam. In loco tabernaculi, sicut et ceteri sacerdotes.

III. Sermo Domini. De prophetia dicit. Pretiosus. Rarus. Non erat uisio. Prophetalis. Porro Samuel nondum sciebat Dominum. Non habuit consuetudinem audire uerbum Domini. Secando. Bis. Tinnient ambe aures eius. Pre terrore sonent, quasi aliquid audiatur. Et non cecidit. In uanum, quod irreuocabile impletur. uerbis eius. Samuelis. Et euenit sermo. Innotuit.

[1Kb] Iu. Aphec. Ciuitas Isrelis. Heri et nudius tertius . . . . Incuruauit se, et peperit. Natura feminarum est cum subito terrore cito parere.

u. Et percutiebat uiros. Percussi sunt passione, quam Greci syringion dicunt. Extales et anus unum sunt, quos fecerunt in similitudine intestinorum. 421 Satrape. Philistea lingua principes dicuntur.

 [1Kb] uI. Leuite autem deposuerunt arcam Domini. Fuerunt enim tunc ibi aliqui Leuite. Ab urbe murata usque ad uillam. Unde ab omnibus congregant pecuniam: de quibus uasa faciebant, ut proficeret omnibus, dum una plaga omnibus erat. Adabelmagnum. Proprium nomen lapidis. Percussit autem. Dominus, quia illicitum erat uidere arcam, nisi solis sacerdotibus. De populo septuaginta uiros. Ciuitatis Bethsamitis. Et quinquaginta millia plebis. uulgaris extra ciuitatem. Cariathiarim. Cariatham, et Gabaa ciuitates prope inter se, et ibi fuerunt leuite.

[1Kb] uII. Abinadab. Sacerdos fuit in diebus illis. Gabaa. Ciuitas Samuelis. Annus uicesimus. Ab eo tempore enumerat quod ducta est arca in domum Abinadab, usque dum eam Dauid ad se transtulit, et requieuit omnis Isrel in religione diuina, non colentes idola; et omnia mala cessauerunt ab eis. Hauserunt aquam, et effuderunt coram Domino. Hoc ad testimonium fecerunt, ut ultra non reuocaretur mens eorum a Domino,  sicut diffusa aqua non potest colligi, aut reuocari, Subter Bethchar. Iuxta Masphat et Sen, duo loca et ciuitates. Nec apposuerunt ultra. Pro longo tempore dicitur.

[1Kb] uIII. Focarias. Que cibum ei parent, uel tinctorias. Reditus uinearum. Quod de uinea et melle potest colligi. In auribus Domini. Orans ante, coram Domino.

IX. Filii uiri Iemini. Iemini uero familia erat que ad tribum Beniamin pertinebat, de qua et Saul ortus est: Melior illo. Dignior. Terra Salisa. Proprium nomen loci, non que salsa sit. In sitarciis. In saccis, uel in pera. Cliuum. uallem. In excelso. Quia solebant semper altaria ponere in loco excelso, non tamen sub edificio.

[1Kb] X. Lenticulam olei. Modicum uas eneum quadrangulum in latere apertum. Iuxta sepulcrum Rachelis in finibus Beniamin. Quia in tribu Iuda prope sunt fines Beniamin. Ad quercum Thabor. De nomine hominis  alicuius, ut quercus Mambre. Collem Domini. Proprium nomen loci propter aliquod adiutorium Domini, uel quia ibi excelsum fuit, et altare, et habitant prophete. Gregem prophetarum. Non quia semper de futuris prophetarent, sed quia semper parati erant ad predicendum et laudandum. Et ante eos psalterium. Quia eum tenebant in manibus. Descendes ante me in Galgala. Subauditur, ac si diceret: Semper cum necessarium tibi sit, aut pericula aliqua imminent, descende illuc, ut habeas certum locum ad exspectandum me. Immutauit ei Dominus cor aliud. Confirmauit eum in regnum. Exspectabis septem diebus. Noli tediosus esse in exspectando; ideo in Galgala, quia ibi populus cum Iesu pascha celebrauit, et 422 ibi circumcisus est; ideo locus honorabitur. In prouerbium: Num et Saul inter prophetas? Ideo quia ante non est uisus inter eos, nec de genere prophetali fuit. Et conuocauit Samuel populum ad  Dominum. Quia in presentia Domini disputauit cum populo.

[1Kb] XI. Iabes Galaad. Iabes ciuitate. Galaad populi. Sequens boues. Casu euenit ut boues precederent eum. Insiluit spiritus Domini in Saul. Saul non prophetauit de futuro, sed laudauit Dominum.

XII. Et Iephte, et Samuel. De ipso dixit

[1Kb] XIII. Filius unius anni Saul. uiginti unum annum habuit, quia in lege preceptum fuit ut uiginti annis et supra eligerentur ad bellum, et ideo unius anni dicitur, quia unum annum super uiginti habuit. Aliter filius unius anni subauditur filius Cis unum annum regnans nichil magnum egit, sed humilis permansit. In alia translatione filius unius anni, qui in eo anno nati sunt, ut ad ministerium suum nutrirentur. Duobus annis regnauit. Tunc, cum eius filius eligeretur. Stationem. Exercitum. Clamauit post Saul. Secutus est eum, uel exhortauit se ad pugnam. Hebrei autem transierunt Iordanem. Ad orientalem plagam  fugerunt. Pergebant contra uiam Ephrata. Ad uiam que ducit ad terram Saul, in tribu Beniamin, ubi Ephrata est. Ad iter termini imminentis ualli Seboim. Terminus enim qui diuisit Philistheos et Iudeos imminebat ualli Seboim. Faber ferrarius non inueniebatur. Quia Philisthei non permittebant. Descendebat Isrel ad Philisthiim. Quandocunque necessarium fuit ut exacuerent ferramenta sua ad aliqua opera. Ligonem. Quo foditur terra. Ensis. Arma. Usque ad stimulum. A maioribus usque ad minora. Corrigentem. Boues, et quelibet iumenta.

[1Kb] XIu. In extrema parte Gabaa. In extrema Gabaa. In Magron. Proprium nomen loci. In media parte iugeri. Tale spatium fuit terre, quale sufficiebat cadaueribus uiginti uirorum. Applica arcam Dei. Porta huc. Contrahe manum. Exspecta adhuc, donec sciamus unde tumultus oriatur, dum ante dixit: Applica arcam. Clamauit Saul, et populus, cohortantes se ad pugnam. Fluens mel. In herbis, et in foliis arborum, ut sepe contingit, dum terra fit; aut fauus mellis in  multis locis apparuit collectus ab apibus. In alia translatione habet: Ecce examen apum erat. Et illuminati sunt oculi eius . . . uoluite ad me iam nunc saxum grande. Ut edificaret altare in oblationem pro peccato, siue ut, iuxta ritum, fuissent 423 testes, quia populum carne uesci cum sanguine prohiberent. Adducat ad me unusquisque bouem, etc. Facite in presentia mea, nec peccetis. Absque retractatione morietur. Sine mora morietur. Da sanctitatem. Da nos scire, ut in uindicta tua moriamur. Si ceciderit capillus. Non cecidit capillus. Reges Soba. In Syria; Soba enim ciuitas in Syria.

[1Kb] Xu. Quasi agnos. Propter obedientiam. Recensuit, quomodo restitit Amalec Isreli. Exeuntibus de Aegypto. Dixitque Saul Cineo. Quia de genere uxoris Moysis fuerunt Cinei. Penitet me, quod constituerim Saul regem. Penitentia Domini dicitur rerum ab eo constitutarum mutatio, quod pro rerum uicissitudine,  uel pro recti dispositione succedit. In Carmelo. Carmelus Grece et Latine dicitur, Hebraice Carme. Duo montes sunt qui hoc nomine appellantur, unus, in quo fuit Nabal, maritus Abigailis, ad plagam australem; alter iuxta Ptolemaidem mari imminens, in quo Elias propheta flexis genibus pluuias impetrauit. Fornice triumphalem. Cameram, uel arcum uolutum. Siccine. Sic etiam. Et non uidit Samuel ultra Saul. Quia Samuel non uenit ad Saul, nec uisitauit eum antea.

[1Kb] XuI. Sanctificauit Isai, et filios eius. Quia Samuel precepit ut lauarent se aqua, et abstinerent ab uxoribus. Exagitabat Saul spiritus nequam a Domino. In terram. Spiritus Dei malus. Quomodo Dei, si malus erat? quia cuncta Domino auctore prolata diuine sunt subdita ditioni. Ergo ipse diabolus, non qualis nunc est, sed bonus a Domino creatus, et a Domino semper pro omnipotente potestate subiectus, Domini erat. Scientem psallere cithara. Quia naturale est  mentem ipsam per hanc artem mitigari posse in admiratione.

[1Kb] XuII. Socoth et Azecha. Duo loca. In finibus Domini. Nomen ciuitatis. Spurius. Immundus. Cassis. Que est galea. Lorica squamata. Catenata. In cruribus. In tibiis ocreas. Phalangas. Agmina, exercitus. Aiebat. Dicebat. Ephi polente. Hanc mensuram trium modiorum farine delicatissime. Quispiam. Aliquis. Nunquid non uerbum est? Nunquid non iussit me pater meus uenire? Limpidissimas. Sincerissimas. De torrente. Torrentes dicimus riuos qui aquis hiemalibus colliguntur, et ueris 424 tempore torrescunt. Fundam. Fundibulam. Ecclesia. Aduocatio populi. De qua stirpe descendit. Pro inuidia, quasi nesciens interrogauit, siue ut uestigaret cogitatum ceterorum de eo. Si noui. Non noui.

[1Kb] XuIII. Usque ad gladium, et arcum, et balleum. Illa similiter dedit. In sistris. Hi genus musice artis. Percussit Saul mille, et Dauid decem millia. In his numeris sola perfectio fuit requirenda, quod Dauid maiorem  exerceret uictoriam. Et prophetabat in medio domus sue. Insaniens loquebatur. Secundo. Prospere. In duabus rebus gener meus. Quia maiorem promisit, et minorem dedit, siue quia Goliam occidisset, et Philisthinorum tulisset preputia.

[1Kb] XIX. Nisus casso uulnere. Declinato uulnere. Satellites. Apparitores, lictores. Pellem pilosam caprarum. Nigram, quia capilli nigri fuerunt Dauidi et pulcherrimi in habitu corporis. In Nabaiot in Ramatha. In excelso loco illius ciuitatis. Exspoliauit se uesstimentis suis. Hoc ideo fecit, quia in exstasi mentis fuit. Nudus. Non quia omnino nudus esset.

[1Kb] XX. Quod erat in Rama. In excelso loco sita. Et iurauit rursum Dauid. Ionatha iurauit, ut non celaret sibi ea que audiret a Saule. Perendie. Tertia. In quo licuit operari. Et requirere Dominum: hoc scriptor inseruit. uindictam. Sessio tua. Tu qui reddere debuisti, requireris. Zehel. Proprium nomen lapidis.  Intra te. In ista parte. Et surrexit Ionatha. Idcirco surrexit, ne Abner iuxta latus aliud regis in sede Dauid sederet, sed ut appareret uacua sessio Dauid. Obnixe. Intente, subiecte. Filius mulieris. Subauditur: Non es filius meus, sed adultere matris, dum diligis inimicum tuum.

[1Kb] XXI. Post ephod. Iuxta ephod. Epilenticos. Caducos.

[1Kb] XXII. In angustiis constituit. Qui exsules fuerunt de aliis gentibus. Pressi ere alieno. Tributo, quod alienis debebant. In presidio, in loco munito, quem habuit ibi. uenit in saltum Haret, in nemore quod est in Rama. Nemus fuit in excelso loco urbis. Num hodie cepi pro eo consulere Deum? Quia inimicum tuum eum scio.

XXIII. Et ait Dauid: Domine Deus Isrel. Ut sibi postea responderet per 425 sacerdotem: In monte opaco, in colle Hachilla. Fuit ibi collis et locus excelsi in ciuitate, que est ciuitas ad dexteram deserti,  ad meridiem tribus Iuda. Ziph et Maon. Loca deserta fuerunt.

XXIu. Engaddi. Locus deserti est prope ripam maris Mortui.

[1Kb] XXu. Mortuus est Samuel. Hoc addidit Dauid. Sata polente. Sata, genus [mensure]; polenta, farina. Uue passe . . . Caricarum. Fructum ficuum. In fasciculo uiuentium. In congregatione uiuentium.

XXuI. Odoretur sacrificium. Sit gratum, quasi sacrificium.

[1Kb] XXuII. Hi pagi habitabantur in terra antiquitus. Esdras hoc dixit, ac si diceret, non nunc, sed aliquando in diebus. Euntibus Sur usque ad terram Aegypti. Pergentes per pagos illos iter agebant. Ieramel et Ceni. In tribu Iuda; ideo sine mendacio dixit contra Meridiem eorum, ita ut non putaret rex quod genti sue proprie noceret.

[1Kb] XXuIII. Samuel autem mortuus. Hic recapitulatio est. Magos et ariolos . . . Habentem pythonem. Diuinationem:  python dicebatur ille serpens quem Iuno immisit ad persequendam Latonam, quando pregnans fuit, et in Delo insula Apollinem et Dianam genuit, et postea Latona precepit Apollini ut [se] uindicaret in pythone, qui persequebatur, et ita euenit ut ipse interfecerit pythonem in iugis Perine; et excoriauit eum, et edificauit templum in Delo insula, ubi ipse nutritus est; unde et Apollo Delius dictus, et corium serpentis posuit in templo, que dicebatur cortina. Unde et cortine tabernaculorum dicte sunt, et ibi semper responsa tam ipse quam sacerdotes sui audire [Forte, edere] consuerunt; et diuinabant in corio pythonis. Unde et pythones dicti sunt qui diuinant.

XXIX. Et est apud me multis diebus, uel annis. Pro multo tempore hoc dixit. In millibus suis. In exercitibus suis. In decem millibus suis. Quasi maiorem exercitum haberet.

 XXX. Careth, Caleb. Urbes in finibus Iudeorum.



LIBER II REGUM.

[1Kb] CAP. I. Stansque super illum, occidi eum. Hoc mentitus est, sed ob adulationem regi indicauit. In libro iustorum. Quia multos habuerunt libros, quos Esdras non restaurauit. In compitis. uicis. A sanguine interfectum. Propter sanguinem.

[1Kb] II. Et uenerunt usque ad collem aqueductus. Quia  aqueductus in ipso colle fuit. Ex aduerso uallis. E regione uallis. Itineris deserti in Gabaon. Quia iter per desertum ducit ad ciuitatem. Et uenerunt usque ad castra. Castra dicit locum ubi Iacob uidit angelum.

[1Kb] III. Canis caput. Dum me omnes odio habebant causa tui. Sira. Nomen cisterne est. Tenens fusum. Sic molles et mulier. 





426 APPENDIX XXIII. DIFFERENTIARUM, SIuE DE PROPRIETATE SERMONUM, LIBER.
Ex Parisiensi Editione.
*

 [1Kb] 1. Inter polliceri et promittere hoc interest, quod promittimus, rogati pollicemur ultro.

2. Inter nullum et neminem hoc interest, quod nullus potest ad aliquid referri, nemo ad hominem; et est nemo, quasi nec homo.

3. Inter intus et intro hoc interest, quod intro eo, intus sum; foris sum, foras eo.

[1Kb] 4. Inter lustra, producte, et lustra, correpte, hoc interest, quod lustra sunt certa tempora; lustra latibula ferarum, uel turpium hominum receptacula.

[1Kb] 5. Inter seruitium et seruitutem hoc interest, quod seruitus necessitas seruiendi, seruitium dicimus munus seruitorum.

[1Kb] 6. Inter terminum et finem hoc interest, quod terminus non sine manu ponitur; finis uel sermonis, uel uoluntatis, uel cuiusque rei intelligi potest.

[1Kb] 7. Inter asperum, et ferocem hoc interest, quod asper ad tempus, ferox a natiuitate.

[1Kb] 8. Inter flumen et fluuium, amnem et torrentem, hoc  interest, quod flumen a fluere dicitur; fluuius a temporali aqua est; amnis ab amenitate cognominatur, quasi amenus; torrens, qui hieme intumescit, et imbribus niuibusque completur.

9. Inter innocentem et innoxium hoc interest, quod innocens sanctitate morum intelligitur, innocuus qui non habet nocendi uoluntatem.

427 10. Inter generosum et nobilem hoc interest, quod generosus, nascitur, nobilis opibus fit.

11. Inter regium et regem hoc interest, quod regius puer regalis est, rex qui regit regnum.

12. Inter dementem et amentem hoc interest, quod amens in totum caret mente, demens partem retinet; dictus quasi diminuta parte mentis.

13. Inter pecudes et pecora hoc interest, quod pecudes tantum oues accipimus, pecora autem mistura omnium animalium est.

14. Inter monstrare et demonstrare hoc interest, quod monstramus semel, demonstramus sepius.

15. Inter diuitem et honestum, pecuniosum, beatum,  locupletem et opulentum, hoc interest, quod diues auro argentoque; honestus moribus dicitur;  pecuniosus a pecoribus dicitur; beatus ab animo; locuples ab eo quod loculis plenus; opulentus, omnibus his plenus, tanquam opibus eminens.

16. Inter palam et coram hoc interest, quod palam hominum presentiam notat; coram, personam accipere desiderat.

17. Inter album et candidum hoc interest, quod album naturale est, candidum cura facit.

18. Inter sensum et intellectum hoc interest, quod sensus naturale est, intellectus a re obscura.

19. Inter exanimum et inanimum hoc interest, quod exanimus uita priuatus est, inanimus, nunquam habet animam.

20. Inter imbrem, nimbum et pluuiam, hoc interest, quod imber a Greca significatione descendit, quasi umbrosum, qui summa ui cadit, et cito descendit; pluuia est quam impulsu uentorum nubes exprimunt, unde et plorare est dictum, cum coacte dolore lacryme exprimuntur; nimbus etiam erumpit, ut aliquam partem minorem occupet celi, maiorem  serenam relinquat.

21. Inter sanguinem, cruorem et saniem, hoc interest, quod sanguis dicitur, cum intra corpus est, dictus quod nos sanciat, id est, contineat; cruor confusus ideo dictus, quod corruere cogat; sanies, corpus putre.

22. Inter terga et tergora hoc interest, quod terga hominum sunt, tergora animalium. Numero singulari hominis tergum dicimus, animalis tergus.

23. Inter mi et mihi hoc interest, quod mi pronomen est simplex, mihi compositum; uel mi uox affectus, et casum uocatiuum semper desiderat.

24. Inter tum et tunc hoc interest, quod tum ordinis habet significationem, tunc temporis.

25. Inter iram et iracundiam hoc interest, quod ira ad tempus, iracundia continetur in corde.

26. Inter noctu et nocte hoc interest, quod noctu sic dicitur quomodo interdiu, et significat aliquam partem noctis; nocte autem totam noctem intelligimus.

 428 27. Inter fari, loqui, sermocinari et narrare, hoc  interest, quod famur cum aliquid dicimus facunde; loquimur natura; sermocinamur quando contra aliquem sermone contendimus; narramus docte.

28. Inter tenere, sumere et accipere hoc interest, quod tenemus que sunt in nostra potestate; sumimus posita; accipimus data.

29. Inter aspicere, suspicere, inspicere, prospicere, despicere, intueri, uidere, spectare et uisere hoc interest, quod nos aspicimus casu; suspicimus in superiorem partem, uel ueneramur; inspicimus, iudicaturi; prospicimus que longe sunt; despicimus inferiorem partem, uel languidam; intuemur cum causa; uidemus natura; uisimus experta.

30. Inter furorem et insaniam hoc interest, quod furor uitium temporis est; insania perpetua.

31. Inter alium et alterum hoc interest, quod alius a multis, alter a duobus.

32. Inter scelus et facinus hoc interest, quod scelus crimen est, facinus etiam in laude recte dicitur; Sallustius dicit bonum facinus.

 [1Kb] 33. Inter dona et munera hoc interest, quod dona Deo dantur, munera hominibus tribuuntur. Et munera quibus homines, id est milites officio funguntur, que quidem munia uocantur.

34. Inter uestem et uestimentum hoc interest, quod uestes feminarum dicuntur, uestimenta, uirorum.

35. Inter humidum et uuidum hoc interest, quod humidum omnino permaduit, uuidum, quod ad medium usque peruenit.

36. Inter uetus et uetustum hoc interest, quod uetus nouo comparatur, e contrario uetustum ad antiquitatem refertur.

37. Inter terrere et deterrere hoc interest, quod qui terret timere cogit, qui deterret prohibet perseuerare.

38. Inter solum, unum, solitarium, et unicum hoc interest, quod solus, qui a ceteris relictus; unus initium multorum agit; solitarius qui semper sine ceteris uiuit; unicus habetur solus propter inopiam  aliorum.

39. Inter apheresin, syncopen et apocopen hoc interest, quod sola apheresis ex prima parte uocis fit, litteras et syllabas detrahens, ut

Si genus humanum, et mortalia TEMNITIS arma,
pro contemnitis. Syncope mediam perdit ut Apparent rari nantes, pro natantes. Apocope ex ultima fit, ut domus luxu instruitur, id est, luxuria.

40. Inter solecismum et barbarismum hoc interest, quod solecismus in sensu fit, barbarismus in uoce.

41. Inter relictum et desertum hoc interest, quod relinquimus uoluntate, deserimus inuiti.

42. Inter misereri et miserari hoc interest, quod miseremur cum eodem tempore, et de alicuius casu dolet nobis, et subuenimus laboranti; miserari est consolari tantum, et intra affectum doloris esse.

 429 [2Kb] 43. Inter orare et precari hoc interest, quod orare dicitur quoniam oris ratio dicitur, et qui orat etiam precatur, qui rogat deprecatur; non utique qui precatur orat, quia etiam imperiti ad preces descendunt.

44. Inter nescire et ignorare hoc interest, quod qui nescit omnium notitia caret, qui ignorat aliquid nescit

45. Inter legatum et oratorem hoc interest, quod legatus electus est ad officium a ciuitate, et est sacrosanctus; orator, ad orandum missus, ut oris oratione exponat quod petit.

46. Inter tardum, pigrum, inertem et segnem hoc interest, quod tardus dicitur qui trahit tempus; iners, sine arte, nullius officii capax; piger, per omnia egro similis; segnis, emotus est a calore.

47. Inter natum et gnatum hoc interest, quod natus particulariter a uerbo nasci, gnatus dicitur filius a generatione.

48. Inter infamem et famosum hoc interest, quod  famosus tam in bona cogitatione quam in mala, infamis tantum in mala.

49. Inter iuuentutem et iuuentam hoc interest; iuuentus dicitur multitudo iuuenum, iuuenta, unius etas, uel etiam dea iuuentutis.

50. Inter decus et decorem hoc interest, quod decus ad uirtutem refertur, decor ad corpus.

51. Inter supra et super hoc interest, quod super est quod eminet, supra quod aliquid substratum habet.

[1Kb] 52. Inter metum, timorem et pauorem hoc interest, quod metus futura prospicit, timor subita mentis consternatio est, pauor autem motus. Inde etiam pauida iumenta dicimus.

[1Kb] 53. Inter omnes, cunctos et uniuersos hoc interest, quod omnes quorum mentio est, cuncti qui ubique sunt, uniuersi qui in uno loco uersi.

54. Inter undam et aquam hoc interest, quod unda copiosa aqua est, aqua est naturalis.

 430 55. Inter tacere et silere hoc interest, quod qui desinit loqui silet, et qui non cepit tacet.

[1Kb] 56. Inter auxilium, presidium et subsidium hoc interest, quod auxilium laborantibus mittitur, presidium preparatur, subsidium seruatur, ut cum exegerit necessitas detur.

57. Inter insequi et consequi hoc interest, quod amicum consequimur precedentem, insequimur inimicum.

[1Kb] 58. Inter principium et initium hoc interest, quod principium totius corporis est, initium quasi primum.

59. Inter simulare et dissimulare hoc interest, quod simulamus quod nescimus et negamus nescire, dissimulamus que scimus.

[1Kb] 60. Inter simul et simitum hoc interest, quod simul, ut una res pariter clareat, ut: Simul legimus, simul scribimus. Simitum lucri recipit significationem, quasi simulitum.

 61. Inter scelestum, sceleratum et scelerosum hoc interest, quod sceleratus, suo scelere, uel alieno contaminatus; scelestus, scelerum cogitator; scelerosus, quasi insidiosus, periculosus, * uel totus dies uel animus propter arduitatem.

62. Inter reliquos et ceteros hoc interest, quod reliquos dicimus relictos ex omnibus; ceteros quos nescimus.

[1Kb] 63. Inter redibidum per b litteram, et rediuiuum per u litteram hoc interest, quod redibidum est quod nascitur, rediuiuum quod reuiuiscit.

64. Inter patrium et paternum hoc interest, quod patrium a patria uenit, paternum a patre.

[1Kb] 65. Inter pometa et pomaria hoc interest, quod pomaria uaga dicimus, sicut olearia et ficaria; pometa, quasi maleta, ficeta et oleta.

66. Inter egrum et egrotum hoc interest, quod eger animo, egrotus corpore.

67. Inter prior uenit et ante uenit hoc interest,  quod prior ad dignitatem, ante ad tempus refertur.

68. Inter inficere et officere hoc interest, quod officit qui nocet, inficit qui lanam aut alia inficit.

69. Inter contingere, accidere et euenire hoc interest, quod contingunt bona, accidunt mala, eueniunt utraque.

70. Inter grates et gratias hoc interest, quod grates referimus, gratias agimus.

71. Inter oleas et oliuas hoc interest: oliuas ipsum fructum dicimus, unde fit oleum. Oleas arbores dicimus, unde fiunt oliueta.

431 [1Kb] 72. Inter nixus et nisus hoc interest, quod nixus ad corpus refertur, nisus ad animum, id est, conatus.

73. Inter nefandum et nefarium hoc interest, quod nefarius a preteritis intelligitur, nefandus in opere.

74. Inter nutrit et nutricat hoc interest, quod mulier nutrit, nutricat nutritius.

75. Inter maritimum et marinum hoc interest,  quod maritimum proximum mari, marinum ex ipso mari.

[1Kb] 76. Inter laniat, lacerat et lancinat hoc interest, quod laniat qui membratim distendit, lacerat qui partibus suis membra destituit, lancinat qui inutiliter membra discerpit.

77. Inter patulum et patens hoc interest, quod patulum claudi uel tegi non potest; patens, quod cum reseratum fuerit, iterum claudi potest.

[1Kb] 78. Inter guttam et stillam hoc interest, quod stilla cadit, gutta stat.

79. Inter delictum et peccatum hoc interest, quod delinquimus cum iussa salubria non adimplemus, peccamus cum ea que iubentur non agi presumimus agere.

80. Inter incolam, accolam et aduenam hoc interest, quod incola est qui propriam terram in qua natus est excolit; accola qui terram natiuitatis sue, sed alienam colit; aduena qui de sua terra in alienam  uenit.

81. Inter hesternum et externum hoc interest, quod hesternum ab hesterna die dicitur, externum uero extraneum. Nam multi imperitorum externa dies dicunt quod non admittitur.

82. Inter baltea et balteos hoc interest, quod baltea ipsa lora significamus, ceteros balteos dicimus.

83. Inter bibere et ebibere hoc interest, quod bibit,  qui aliquid relinquit in poculo, ebibit qui totum exhaurit.

84. Inter geminatum, iunctum et duplicatum quid intersit quamuis acute intelligentibus breuiter exposuerimus, tamen sub exemplis latius doceamus. Geminatum est quod ex duabus rebus similibus constat, ut Cicero: Gemina audacia. Iunctum est quod ex duabus rebus paribus constat, ut uirgilius: Iungentur iam gryphes equis. Duplicatum est cum una res bis ponitur: Ingens ad terram duplicato poplite.

[1Kb] 85. Inter decline et decliue hoc interest, quod declinus sol, decliuus locus. Sic intelligendum est accline, accliue, ut acclinus homo, accliuus locus; ex hoc accliuum dicitur.

432 86. Inter commentarios et commentaria hoc interest, quod commentarii libri, commentaria uolumina dicunt.

[1Kb] 87. Inter primum et priorem hoc interest, quod primus e multis, prior ex duobus. Sic inter postremum  et posteriorem obseruabis.

88. Inter disertum et desertum hoc interest, quod disertus orator dicitur, desertus derelictus.

89. Inter dilatorem et delatorem hoc interest, quod delator est qui defert ad accusandum, dilator qui differt ad proferendum.

90. Inter aduersum et aduersus hoc interest, quod aduersum te aduersarius, aduersus te mutator.

91. Inter pauperiem et paupertatem hoc interest, quod pauperies damnum est, paupertas qui nichil habet.

92. Inter exprobrare et obprobrare hoc interest, quod exprobrat qui proprium obiectat uitium, obprobrat qui maledictum infert.

93. Inter accersire et arcessire hoc interest, quod accersit qui euocat, arcessit qui accusat.

94. Inter aceruum et acerbum hoc interest, quod aceruus moles est, acerbus immaturus et asper.

95. Inter labrum et labium hoc interest quod labrum superius, labium inferius dicitur.

 [1Kb] 96. Inter toga, tuga, tuba et tufa hoc interest, quod toga uestimentum est, tuga qua aqua deducitur; tuba qua clangitur; tufa lapis qui ex aqua coagulata efficitur, quod tufum dicimus.

97. Inter comosum et comatum hoc interest, quod comosus a come usu dicitur; comatus natura, ut comata Gallia.

98. Inter certo et certius hoc interest, quod certo est a certus, et certius a certe.

99. Inter cecitudinem et cecitatem hoc interest, quod cecitas ipsa tanquam uie ceritas, et calamitas dicitur; cecitudo autem affectio, ut lippitudo dicitur.

100. Inter castimoniam et castitatem hoc interest, quod castimonia quasi ceremonia dicitur, castitas autem tantum corporis.

101. Inter copias et copiam hoc interest, quod copias, exercitus significatione dicimus, copiam autem rerum.

102. Inter circum, circa et circiter hoc interest,  quod circum ad tempus, circa ad locum, circiter ad numerum refertur.

103. Inter fidum et fidelem hoc interest: famulus dicitur fidus, amicus fidelis.

104. Inter illius similis et illi similis hoc interest, quod illius similis moribus, illi similis uultu.

433 [1Kb] 105. Inter flemma et plemma hoc interest, quod flemma sit cum crura abundant sanguine, plemma  cum in manibus uel pedibus callosis sulci nascuntur.

106. Inter mammas et ubera hoc interest, quod mamme hominum, ubera pecorum accipiuntur.

107. Inter auena sine aspiratione, et habena per aspirationem hoc interest, quod auena germen est sterile, habene, retinacula iumentorum.

108. Inter donum et munus hoc interest, quod donum dantis, munus accipientis. Illud a dando, istud a muniendo.

109. Inter arguere et coarguere hoc interest, quod coarguere, cercere, uel compescere est; arguere, ostendere, uel patefacere, ut uirgil.: Degeneres animos timor arguit. Unde et argumenta dicuntur que causam ostendunt.

110. Inter afficere et adficere hoc interest, quod afficimur honore, adficimur morte uel iniuria.

111. Inter aduocatum, inuocatum et euocatum hoc interest, quod aduocatur daturus patrocinium, inuocatur prestaturus auxilium, euocatur prebiturus obsequium.

 112. Inter illuuiem et ingluuiem hoc interest, quod illuuies sordium, ingluuies uentris. Illud a non lauando, hoc ab inglutiendo dictum.

113. Inter commonere, admonere, et monere hoc interest, quod commonemus preterita, admonemus presentia, monemus futura.

114. Inter temeritatem et audaciam hoc interest, quod temeritas sine consilio dicitur, audacia post consilium.

115. Inter uelocitatem et celeritatem hoc interest, quod uelocitas pedum et corporum dicitur, celeritas, animorum atque factorum.

116. Inter uiuum et uiuentem hoc interest, quod uiuus de uiuente, uiuens de morituro.

117. Inter nasci et enasci hoc interest, quod nascitur quod de utero decidit, enascitur quod de terra aut aqua exsurgit.

118. Inter abducere, perducere et deducere hoc interest, quod abducimur a re inhonesta, perducimur  ad studia, deducimur ad honorem.

[1Kb] 119. Inter eluxit et illuxit hoc interest, quod eluxit qui lutum disposuit, illuxit qui cum lumine apparuit.

120. Inter nuntiare, denuntiare et renuntiare, ac annuntiare hoc 434 interest, quod nuntiatur de longinquo, denuntiatur in presenti, annuntiatur de futuro, renuntiatur de excusando et repudiando.

[1Kb] 121. Inter conscribere, exscribere, transcribere, inscribere, ascribere, describere hoc interest, quod conscribere una simul scribere est; exscribere, scripturas transferre; transcribere, cum ius nostrum ad alium transit; inscribere, accusationis; ascribere, assignationis; describere, dictionis, uel ordinis. Scribere uero uerbum imperfectum est.

122. Inter exstruere, instruere, astruere, construere, struere hoc interest, quod exstruere est in altum proficere; instruere, aciem uel actionem; astruere, affirmare; construere struendo coniungere; struere reliqua super posita subterstruere.

 123. Inter consuescere, insuescere et assuescere hoc interest, quod suescimus bona, insuescimus mala, assuescimus utraque.

124. Inter fungi et defungi hoc interest, quod fungi agere est, defungi peragere est. Unde et mortui defuncti uocantur, eo quod peregerunt uite istius cursum.

125. Inter adolescere, inolescere et exsolescere hoc interest, quod adolescere augmentum est; inolescere, coaugmenti; exsolescere, euanescendi.

126. Inter deportare, apportare, comportare et exportare hoc interest, quod deportare et apportare aliquid afferre est; comportare, in unum locum conferre; exportare, tollere.

127. Inter temperantiam, temperationem et temperiem hoc interest, quod temperantia animorum est; temperatio rerum; temperies aurarum.

128. Inter recipere et suscipere hoc interest, quod recipimus rogati, suscipimus sponte.

129. Inter arundinem et hirundinem hoc interest,  quod arundo canna est, hirundo, auis que tignis adherere solet.

130. Inter spirare et exspirare hoc interest, quod spirare uiuere est; exspirare, mori.

131. Inter pertinaciam et constantiam hoc interest, quod pertinacia male rei dicitur, constantia, bone.

132. Inter consequi et assequi hoc interest, quod sequimur pedibus, assequimur studio.

133. Inter letari et gratulari hoc interest, quod letamur de nostris, gratulamur de amicorum bonis.

[1Kb] 134. Inter herbosum et herbidum hoc interest, quod herbidum locum in quo herba est, etiamsi aridus esse consueuit; herbosum, qui herbam facile generet, etiamsi ad tempus aridus sit. Et aquatam potionem dicimus recte, que aquam aliunde recipiat. Aquosum enim locum, qui 435 aquam ex se effundat, sic et meracam potionem et merosum uinum appellamus.

135. Inter subter et subtus hoc interest, quod subter  re aliqua superiore premitur et conculcatur; subtus est quod demissum altius non contingitur.

136. Inter sinum et gremium hoc interest, quod sinum dicimus sinuate uestis receptaculum; gremium uero, accincte uestis secretum.

137. Inter largitatem et largitionem hoc interest, quod largitas humanitatis est, largitio, ambitionis.

[1Kb] 138. Inter muliebre et mulierarium hoc interest, quod muliebre dicitur a mulieribus factum; mulierarium, a mulieribus ordinatum, et per uiros gestum.

139. Inter diligere et deligere hoc interest, quod diligi affectionis est, deligi iudicii; unde et exercitus deligi iubetur.

[1Kb] 140. Inter commodare et mutuo dare hoc interest, quod commodamus amico pro tempore equum, uestem, seruum et similia; mutuo autem damus pecuniam, triticum, uinum, uel cetera.

 141. Inter ligare et legare hoc interest, quod ligat quis uinculo, legat testamento.

142. Inter loqui, obloqui, alloqui et eloqui hoc interest, quod loqui hominis est, obloqui, obtrectatoris, qui obiicit, aut opponit; alloqui, hortantis aut iudicantis; eloqui, honoris est.

143. Inter percussum et perculsum hoc interest, quod percussum corpore dicimus, perculsum animo.

144. Inter fremorem et fremitum hoc interest, quod fremor murmur hominum est, fremitus bestiarum.

145. Inter flauum, furuum, et fuluum hoc interest, quod flauum rubrum dicimus, ut flaua cesaries; furuum, nigrum; fuluum nigro rubeum, ut fuluum leonem.

146. Inter postulare et poscere hoc interest, quod postulatur incaute, poscitur improbe.

147. Inter frixum et frictum hoc interest, quod frixum a frigore, frictum a frigendo dictum.

 148. Inter diutinum et diuturnum hoc interest, quod diutinum est quod diu fuit, diuturnum quod diu durauit.

[1Kb] 149. Inter delitum et inlitum hoc interest, quod delitum, quia subitum, inlitum uero lituratum.

436 150. Inter damnum dispendium, et detrimentum hoc interest, quod damnum, unde diminutum sit; dispendium, ubi pondus absit; detrimentum, quod a terendo nominatur.

151. Inter dominium et dominatum hoc interest, quod dominium intelligitur quod priuati iuris est, dominatum autem, imperii.

[1Kb] 152. Inter nixus et nisus hoc interest, quod nixus, in genua; nisus a nitendo, id est, conando.

[1Kb] 153. Inter nubere, enubere et denubere hoc interest, quod nubit ciuis ciui, enubit extraneo; denubit que in manum uiri conuenit.

154. Inter noxa et noxia hoc interest, quod noxa pena est, noxia ipsa culpa.

 155. Inter necessitatem et necessitudinem hoc interest, quod necessitas uim significat; necessitudo coniunctionem sanguinis aut animi.

156. Inter clausum et obturatum hoc interest, quod clausum a claustris et clauibus dicitur, obturatum autem priorum foraminum sit, tanquam aures obturate, non clause.

157. Inter operire, adoperire, inoperire hoc interest, quod operimus operculo, adoperimus fores, inoperimus, cum aliquid iacenti superponimus.

[1Kb] 158. Inter pometa et pomeria [Forte, pomaria] hoc interest, quod pometa ubi poma nascuntur, pomaria in quo seruantur.

159. Inter palma et palmum hoc interest, quod palma in corpore, palmum in mensura. Est autem hec mensura a primo pollice usque ad minimum digitum.

160. Inter poplites et suffragines hoc interest, quod poplites hominum, suffragines animalium.

 161. Inter preparare et apparare hoc interest, quod preparat qui desiderium repetit parando, apparat qui parato adiicit, id est, accusare parat.

162. Inter stipulationem, restipulationem, astipulationem et constipulationem hoc interest, quod stipulatio certum habet intellectum, restipulatio, si aliquid sit factum quod conuenit; astipulatio eiusdem pecunie, ut uel alter repetere possit; constipulatio, conserta restipulatio, si qua dolo malo facta.

163. Inter saturitatem et satietatem hoc interest,  quod saturitas de cibo tantum, satietas de reliquis dicitur rebus.

164. Inter uiciniam et uicinitatem hoc interest, quod uicinia loci esse dicitur, uicini as personarum.

165. Inter fluctuo et fluctuor hoc interest, quod fluctuo animo, quasi fluctus ago, et huc illucque fluo; fluctuor, fluctu feror, ideoque fluctuat mare, fluctuatur nauis; sic inter luxurio et luxurior discernendum.

437 166. Inter potero et potuero hoc interest, quod potero certum promittentis est, potuero dubitantis.

167. Inter Hispanum et Hispaniensem hoc interest, quod Hispanus natione dicitur, Hispaniensis, Massiliensis, et his similia.

168. Inter escendere, ascendere, conscendere hoc interest, quod ascendimus excelsa, uel locum honoris; escendimus, cum in aliquid altius scandimus; conscendimus, cum equo uehimur.

169. Inter uterque et utrique hoc interest, quod uterque in singularibus, utrique in pluralibus dicitur.

 170. Inter pignero et pigneror hoc interest, quod pigneroranimum tuum; pignero, cum pignus tuum capio.

171. Inter mereo et mereor hoc interest, quod mereo pro merito seruitii, mereor pro opere mercedis; sic rumino, ruminor, et his similia.

172. Inter laurum et lauream hoc interest, quod laurus est ipsa arbor; laurea, corona uel uirga.

173. Inter ceruleum et cerulum hoc interest, quod cerulum dicimus, sicut aurum; ceruleum ex cerulo, quasi argentum.

174. Inter imum et infimum hoc interest, quod imus loco, infimus ordine.

175. Inter curam et diligentiam hoc interest, quod cura cruciatum habet qui commoueat; diligentia, rerum administratio.

176. Inter uires et uirtutes hoc interest, quod uires corporis sunt, uirtutes animi.

177. Inter animam, animum, spiritum et mentem hoc interest, quod anima est qua uiuimus, animus quo regimur, spiritus quo spiramus, mens qualitas  que bona aut mala potest referre ad cogitationem.

178. Inter graue et ponderosum hoc interest, quod graue secundum ferentis qualitatem, ponderosum natura.

[1Kb] 179. Inter ultorem et uindicem hoc interest, quod ulciscimur accepta iniuria, uindicamus ne accipiamus.

180. Inter fallacem et pellacem hoc interest, quod fallax infidelis dicitur; pellax in uerbis, ab appellando, id est, per se loquendo.

[1Kb] 181. Inter immolare et mactare hoc interest, quod immolare dicitur, cum mola in caput iniecta est; mactatum, hoc factum, quasi magis auctum.

[1Kb] 182. Inter hostiam et uictimam hoc interest, quod hostia perhibetur tunc, cum dux in hostes proficiscitur; uictima, cum uincit, sicut Ouidius in Fast.:

uictima que cecidit dextra uictrice uocatur.
   Hostibus a domitis hostia nomen habet.

183. Inter eruere et diruere hoc interest, quod  eruuntur latebre, diruuntur eminentia.

438 184. Inter nequidquam et nequaquam hoc interest, quod nequidquam frustra, nequaquam non significat.

185. Inter iter et itiner hoc interest, quod iter quo imus, itiner auia dicitur.

186. Inter proprium et propius hoc interest, quod proprium dominii est, propius autem loci.

187. Inter uereor et reuereor hoc interest, quod uereor ad metum refertur, reuereor ad effectum.

 [1Kb] 188. Inter liberos et filios hoc interest, quod filii masculino genere ponuntur, liberi in utroque sexu; et quod filii in numero singulari uocari possunt. Nemo enim dicit, qui habet filium, unum liberum habeo. Item, quod filii promiscue omnis conditionis intelliguntur, tam ingenui quam serui; liberi non dicuntur nisi ingenui.

189. Inter dulce et suaue hoc interest, quod dulce idem potest esse quod suaue, non utique suaue quod dulce. Dulce enim mel dicimus, et suaue acetum, quod dulce non est.

[1Kb] 190. Inter bellum et auellum hoc interest, quod beilum inter exteras gentes, auellum inter ciues dictum, quod auellantur populi in duas partes.

191. Inter exemplum et similitudinem hoc interest, quod exemplum historia est, similitudo approbatio.

192. Inter diuinationem et diuinitatem hoc interest, quod diuinitas ad potentiam numinis refertur, diuinatio futurorum prescios facit.

 193. Inter uim et uirtutem hoc interest, quod uirtus hortari est, uis iniuria.

194. Inter rogum et pyram hoc interest, quod rogus defunctis paratur, pyra sacrificiis.

[1Kb] 195. Inter arma, armamenta et tela hoc interest, quod arma sunt quibus corpora nostra in bello teguntur; armamenta, nauium; tela missilia, ut iacula.

196. Inter uirum et masculum hoc interest, quod uir specie intelligitur, masculus genere, et quod uir tribus modis intelligitur, natura, uirtute et nuptiis; masculus etiam ab homine segregatur, ut in animalibus.

197. Inter profugum, exsulem, relegatum et transfugam hoc interest, quod profugus quasi uoluntarie reliquerit; exsul, qui damnatus expellitur; relegatus, ad tempus; transfuga, qui ad hostes transit.

198. Inter altum et excelsum hoc interest, quod altum tam in superiorem partem elatum intelligimus, quam ad inferiora depositum; excelsum, in superioribus  tantum.

199. Inter uim et uires hoc interest quod uis impetu et iniuria 439 constat, uires ad bonum et fortitudinem corporis referuntur; ita uis facit uiolentiam, uires uitiosum.

200. Inter seuum et crudelem hoc interest, quod seuus circa uerba est, crudelis monstratur sanguine.

201. Inter bellum, aciem, prelium et pugnam hoc interest, quod bellum dicitur totus conflictus, acies ordinatur, prelium committitur, pugna geritur, et quod acies tam ferri quam oculorum est.

262. Inter passum et expertum hoc interest, quod patimur uoluntate, experimur necessitate.

203. Inter genus et gentem hoc interest, quod genus tam hominum quam ferarum est; gens ad congregationem plurium pertinet, et ab uno capite descendit: dicimus enim gens Gallorum.

204. Inter terram, tellurem et humum hoc interest, quod terra pars mundi tertia est; tellus, dea; humus  locus sepulture dicitur, ab humando.

205. Inter menia et edificia hoc interest, quod menia publicorum sunt operum, edificia priuatorum.

206. Inter omne et totum hoc interest, quod omne numerositate constat, totum ad partes dicitur.

207. Inter ulcus, uulnus et plagam hoc interest, quod ulcus per se exit, uulnus ferro; plaga potest esse planus ictus; sic quod ulcus leuitatis est,  uulnus grauitatis; plage etiam uerbera uocantur.

208. Inter sic et ita hoc interest, quod sic quidem ostendit exempla, ita ad rationem refertur.

209. Inter duos et ambos hoc interest, quod duo numerantur, ambo congregantur.

210. Inter paret et apparet hoc interest, quod paret, imperio; apparet, uidentibus.

211. Inter pullum et nigrum hoc interest, quod pullum albo contrarium est, nigrum colore accipimus.

[1Kb] 212. Inter putat, estimat, opinatur, arbitratur et suspicatur hoc interest, quod putat qui dubitat; estimat qui existimaturo que acta sunt dicit; opinatur qui opinioni aut sue aut alterius credit; arbitratur qui dubie rei finem imponit; suspicatur qui latentis rei prospicit formam.

213. Inter prohibere et inhibere hoc interest, quod prohibere est iure non habere; inhibere, ui dicitur, et quod inhibemus iure prohibemus imperio.

 [1Kb] 214. Inter ostentum, prodigium et monstrum hoc interest, quod ostentum sine corpore solidum nouum se ostendit, et oculis. et auribus; prodigium uero, quod solidis corporibus prospicitur, ut in celo cometes, 440 aut stella, et in nocte lux, interdiu tenebre; monstrum uero contra naturam cognitum egreditur, ut serpens cum pedibus, aut cum quatuor alis.

[1Kb] 215. Inter conticuere, obticuere et reticuere hoc interest, quod qui conticuit undique silentium prestitit, ut antiqui :

Conticuit tandem, factoque hic fine quieuit:
obticuit, qui nullam spem reliquit; reticuit, qui silentio responsa finiuit.

[1Kb] 216. Inter sepulcrum, tumulum, monumentum et bustum hoc interest, quod sepulcrum est locus in quo corpora sepeliuntur, et a sepeliendo dicitur; tumulus, qui cineres tegit; monumentum, quo sepulcrum circumdatur, dictum a munitionibus; bustum, in quo  ossa sunt, quasi bene ustum.

217. Inter astra et sidera hoc interest, quod astra sine sidere esse possunt, et astra fixa sunt celo; sidera mouentur.

218. Inter deripere et diripere hoc interest, quod deripimus cum e superiori parte in inferiora rapimus; diripimus, cum laniamus, et in diuersas partes diducimus.

219. Inter causam et rationem hoc interest, quod causa multas habet species, ratio paucissimas, et quod ratione efficitur causa desideratur.

220. Inter Italum et Italicum hoc interest, quod Italus, homo, Italicus, arcus dicitur; ita illud ad personam refertur, hoc ad rem.

221. Inter deuium, inuium, auium et peruium hoc interest, quod inuium est sine uia secretum; deuium, desertus locus; auium, extra uiam; peruium, per quod commeatur.

222. Inter dexteram et dextram hoc interest, quod  quidam sine causa putauerunt litteram e abundare, secuti consuetudinem antiquam: ut reprendo, et reprehendo; ut uemens, et uehemens: ita dextram manum, et dexteram prosperam partem dici.

223. Inter leges et iura hoc interest, quod iura reperta sunt ab honesta consuetudine, leges, ex iis que inter nos probanda facimus; et iura ab uniuscuiusque iustitia dicuntur, leges, quod legantur.

 224. Inter inuidum et inuidiosum hoc interest, quod inuidus, quoniam alteri inuidet; inuidiosus, cui inuidetur.

225. Inter protinus et protenus hoc interest, quod protinus est statim, continuo, aduerbium temporis, protenus, quasi porrotenus.

226. Inter demitto et dimitto hoc interest, quod demittit hic qui de alto deorsum mittit, dimittit qui in multas partes mittit.

227. Inter altaria et aras hoc interest, quod altaria Deo ponuntur, are etiam defunctis.

[1Kb] 228. Inter dimidium et dimidiatum hoc interest, quod dimidium potest 441 significare partem *, nisi subiicias integrum nomen, sine dimidiatum, est, ut plena hora dicitur, hora integrum nomen, quasi totum, sine hora non potest esse dimidia; ergo, aut dimidiata hora, aut dimidium hore, dimidium est: dimidiatum autem, diminuta portio.

229. Inter fiduciam et confidentiam hoc interest,  quod confidentia est cum uitio temeritatis; fiduciam habet si quis honesta constantia uiuit.

230. Inter legionem et dilectum hoc interest, quod legio dicitur ab eo quod legantur uiri fortes, et utiles militie; dilecta, que maxime diligimus, ut filii, uel cognatio patris.

231. Inter assidue et quotidie hoc interest, quod assidue sedulitatis est, quotidie autem perseuerantie.

232. Inter meret et meretur hoc interest, quod qui meret tristis est; meretur autem qui ex alterius iudicio parem beneficio gratiam exspectat.

233. Inter plenitudinem et plenitatem hoc interest, quod plenitudo corporis est, plenitas rei; ita plenitudinem obesorum hominum, plenitatem uarie rei cuiuslibet dicimus.

234. Inter precor et deprecor hoc interest, quod precamur Deum, deprecamur homines.

235. Inter fortunam et felicitatem hoc interest, quod fortuna non est, felicitas opes hominis.

236. Inter tueor et tuor hoc interest, quod tuor,  custodio; tueor, uideo.

237. Inter ludibrium et ludicrum hoc interest, quod ludibrium, in alterius iniuria; ludicrum autem, quod ipso delectamur sine cuiusquam iniuria.

[1Kb] 238. Inter stillam et guttam hoc interest, quod gutta imbrium; stilla, situle, uel aceti.

239. Inter fidum et fidelem hoc interest, quod fidus, etiam amicus dicitur; fidelis, seruus.

 [1Kb] 240. Inter cognoscimus et agnoscimus hoc interest, quod agnoscimus cognitos, cognoscimus quod nunquam uidimus.

241. Inter clypeum et clupeum hoc interest, quod clypeum, scutum; clupeum uero, in quod imagines ponuntur.

242. Inter germanum et fratrem hoc interest, quod germanus est uerus frater ex patre et matre; frater uero ex diuerso patre uel matre.

243. Inter morsare uel mergere hoc interest, quod mersare sepius, mergere semel:

244. Inter agere causam et dicere hoc interest, quod agit patronus, dicit reus.

442 245. Inter eminus et cominus hoc interest, quod eminus ex longinquo, cominus pede.

246. Inter capere et decipere hoc interest, quod capimus merentes, decipimus innocentes; aut capimus arte, decipimus insidiose.

247. Inter consilium et sententiam hoc interest,  quod consilium, cogitatio; sententia, consilii pronuntiatio.

[1Kb] 248. Inter fors et fortunam hoc interest, quod fors casus est, fortuna data est; ut quidam, sic ualuit fors, tanquam mors.

249. Inter uoluntatem et uoluptatem hoc interest, quod uoluntas animi, uoluptas corporis.

250. Inter interea et interdum hoc interest, quod interdum aduerbium temporis est, interea causa rei.

251. Inter initium et principium hoc interest, quod principium totius operis cuiuscunque unum est quasi primum operis caput; initium, quod frequentius intelligimus, et toties accipimus, quoties aut persona mutatur, quasi intus in alteram rem: et principium semel, initium sepius. Principium, Arma, uirumque cano. Initium, Musa, mihi causas memora. Inueniuntur tamen principia que natura sui carent, et specie initia habent, ut:

At regina graui iamdudum saucia cura.
 Et:

Sic fatur lacrymans, classique immittit habenas.

252. Inter meditari et uelitari hoc interest, quod meditamur animo, uelitamur corpore.

[1Kb] 253. Inter homines et bestias hoc interest, quod bestie uentri seruiunt, homines rationi.





APPENDIX XXIu. 443 LIBER GLOSSARUM Ex uariis Glossariis que sub Isidori nomine circumferuntur collectus.



 A
    [1] [1Kb] A se, spontaneus.
    [1Kb] Abaia, infima domus.
    [1Kb] Abadir, lapis.
    [1Kb] Abastenum, inhonestum.
    [5] [1Kb] Abaso, infirma domus, quas  sine base.
    Abgrego, segrego.
    [1Kb] Ablutes, ablutium, loca cenosa.
    [1Kb] Aborris, scandalosus.
    [1Kb] Abrigeum, splendor auri.
    [10] Abrogans, humilis.
    [1Kb] Abrogat, ablegat.
    [1Kb] Absternit, abicit, repellit.
    [1Kb] Accepta, genus nauis.
    [1Kb] Acclibanum, obliquum.
    [15] [1Kb] Accuculia, acutus, solers.
    [1Kb] Achateon, uelum maximum in medium nauis.
    [1Kb] Acia, ala.
    [1Kb] Acieres, genus securis.
    [1Kb] Acinari, tricari, in paruo morari.
    [20] [1Kb] Acroamata, auditio lyrarum uel tibiarum.
    [1Kb] 444 Aculus, ministerialis domus regie.
    [1Kb] Acus, calamistratorium.
    [1Kb] Acrozymus, panis leniter fermentatus.
    [1Kb] Acucula, aculus, solers, agagula.
    [25] [1Kb] Adasia, ouis maior nata
     Adfiliatio, pene nature imitatio.
    [1Kb] Adfrutabulum, uasculum.
    [1Kb] Adlicula, genus uestis.
    Adluuiis, locis cenosis.
    [30] Adoptarius, puer, ex adoptato natus.
    [1Kb] Adorea, libamenta.
    Adpectoret, adplicet ad pectus.
    Adpetulantia, procacitate.
    Adplanat, hostit, equat.
    [35] [1Kb] Adrummauit, rumores adtulit.
    Adsecla, domesticus familie, agaso.
    Adsecle, domestici pedissequi, lenones.
    [1Kb] Adsella, sella quadriiugis.
    [1Kb] Adsuetula, agaso.
    [40] [1Kb] Adtaminat, usurpat.
    Aegret, acidiatur.
    [1Kb] Aemidus, tumidus, inflatus.
    [1Kb] Aenigma, figura, siue typus, uel species.
    [1Kb] Aequilatium, equatio.
    [45] [1Kb] Affostrata, reditus.
    [1Kb] Agabo, qui negotia precedit.
    [1Kb] Agagola, lenocinator, pantomimus.
     Agagula, lenocinator.
    Agaron, minister officialis.
    [50] Agaso, minister officialis.
    [1Kb] Agginantes, explicantes.
    [1Kb] Agie, glandole.
    [1Kb] Agonei, uictime.
    Agonia, hostia.
    [55] [1Kb] 445 Agrarius.
    Alacrimonia, letitia.
    [1Kb] Albane, plurali numero nuces pristine.
    [1Kb] Albuna, mater matuta.
    [1Kb] Alebra, bona, quibus alimur.
    [60] [1Kb] Alegmina, partes extorum, que prosegmina dicuntur.
    [1Kb] Alia, tranata.
    Alibre, alimentum.
    [1Kb] Alistrare, humectare.
    Allex, pollex in pede.
    [65] [1Kb] Alliger, Gallus.
    [1Kb] Allobroga, Gallus rufus.
    Allutes et Allutia, loca cenosa.
    Alluuium, ruina riparum ex aqua.
    [1Kb] Alnum, lignum, id est, uernum.
    [70] [1Kb] Alopecia, passio stricture.
     [1Kb] Alopus, qui propter mercedem alapas patitur.
    Altar, altare.
    [1Kb] Altar; Prud.: Altar et impositum.
    [1Kb] Altilis, pasta, ab alendo.
    [75] [1Kb] Amansit, exspectauit.
    [1Kb] Amasco, amare cupio.
    [1Kb] Ambro, deuorator, consumptor patrimoniorum, decoctor, luxuriosus, profusus.
    [1Kb] Ambus. malcus.
    [1Kb] Ambusilla, uenter.
    [80] [1Kb] Amfariam, per amborum partes.
    [1Kb] Amfibulum, birrum, uillosum.
    Amfiscii, biumbres.
    Amussis, regula, fabrica, qua tabula diriguntur.
    [1Kb] Anclabeo, uel auricabeo, id est, lex Longobardorum.
    [85] [1Kb] Anclena, instrumentum ferreum forte.
    [1Kb] 446 Anconiscus, incastrare.
    [1Kb] Ancuba, seccuba.
    [1Kb] Ancyromagus, genus nauigii.
    [1Kb] Angaria. Auianus, qui agrum locat, ut angariam accipiat.
    [90] [1Kb] Anger, Spatharius, qui angit, id est, stringit spatham.
    [1Kb] Angia, ferrum bucule scuti.
    Angores, molestias.
     [1Kb] Angre, interualla arborum, uel conualles.
    Anguilla, est qua cercentur in scholis pueri, que uulgo Scutica dicitur.
    [95] [1Kb] Anguipedes, gigantes.
    [1Kb] Anhelabundus, fatigatus.
    Anilia, amentia, fatuitas.
    Animequus, patiens animo.
    [1Kb] Annot, fulget.
    [100] [1Kb] Ansile, scuti bucula intus, que ab intus tenetur.
    [1Kb] Antela, antilena; sicut. Postela, postilena.
    Antemalorum, preteritorum malorum.
    Antepedes, obsequia amicorum.
    Antia, ferrum in scuto.
    [105] Antibiblium, pignus Codicis librorum.
    Antiblium, pignus librorum, Codex pro Codice.
    [1Kb] Antigerio, ualde.
    Antigerium, quemadmodum in primis.
    Antigraphus, Cancellarius.
    [110] Antipelargosin dicunt Greci talionem.
    Antlia, rota exhauritoria.
    Anxiferis, mestis.
    Apertularius, effractor.
    [1Kb] Apiciosus, caluus, caluaster.
     [115] [1Kb] Apicire, ligare; Apicitus, ligatus.
    [1Kb] Apismergis, loca calentia aparum.
    [1Kb] 447 Apocrisarius, minister Romane Ecclesie.
    Appia, estiua, cadens, temperata.
    [1Kb] Applare, cochlear.
    [120] [1Kb] Apsum, uellus lane
    [1Kb] Aqualium, summa pars capitis.
    [1Kb] Aquaticus, hydrus.
    Arbiterium, collectio arbitrorum multorum, id est, ipsa consensio.
    Arcarius, dispensator, actor.
    [125] Architriclinius, maior domui.
    [1Kb] Arcites, sagittarii.
    Arcubius, qui cubat in arce.
    [1Kb] Arculis, circulis.
    Ardalio, gluto, uorax, manduco.
    [130] [1Kb] Arenacia, sicca.
    [1Kb] Arie, mortuorum puluinaria.
    Ariolator, cocio, .
    [1Kb] Armelaus, scapulare monachorum.
    [1Kb] Armillum, crates, uas uinarium.
    [135] Arreptitius, ariolus, furiosus.
    [1Kb] Artemo, instrumentum arietis.
    [1Kb] Artificina, in qua artes exercentur.
    Artificem, duplicem, dolosum
    Artuatim, membratim.
     [140] [1Kb] Aruinulis, adipibus.
    [1Kb] Arula, craticula.
    [1Kb] Asciculus, asciola, dolabra.
    Ascios, exumbres.
    [1Kb] Aspita, ruina.
    [145] [1Kb] Assecla, buccellarius.
    Assecula, buccellarius homo.
    Assentaneum, consentiens.
    Astarium, ubi uenduntur bona proscriptorum.
    [1Kb] Astraba, tabella, ubi pedes requiescunt.
    [150] [1Kb] Astrosus, malo sidere natus.
    448 Astrosus, lunaticus.
    [1Kb] Atanulum, genus uasis.
    [1Kb] Atta, qui primis plantis ambulat.
    [1Kb] Attaminat, inquinat.
    [155] Attanabo, genus uasis.
    Attibernalis, uicinus.
    [1Kb] Aucella, ortygometra.
    [1Kb] Aucones, incantatores, uel uicini.
    Auctare, constringere.
    [160] Auctionarius, qui pluris emit.
    [1Kb] Auctoramentum, ipsa res uocatur uenditionis.
    Auctoratio, uenditio. Nam sub auctoratione sunt gladiatores, qui se uendunt.
    Augumentum, profectus.
     Augusta, uxor imperatoris.
    [165] Aularius, aulicus, Palatinus.
    [1Kb] Aunicula, auctio minor supra fundum.
    [1Kb] Aureax, equus solitarius.
    Auricularius, asculator.
    Aurorans, illuminans.
    [170] [1Kb] Auruginosus, arcuatus.
    [1Kb] Auteritas, antiquitas.
    [1Kb] Auxinium, Romanum, Latinum.

B
    [1Kb] Babiger, stultus.
    [1Kb] Babigera, stulta.
    [175] [1Kb] Baburrus, stultus.
    [1Kb] Baccal, in quo mortui deferuntur.
    [1Kb] Baccapulus, in quo mortui deferuntur.
    [1Kb] Baccarium, uas aquarium.
    [1Kb] Baccatum, margaritatum.
    [180] [1Kb] Bacchanal, sacrarium Liberi Patris.
    [1Kb] Bacerus, barefactus.
    [1Kb] 449 Ben, est lamina auri ab aure ad aurem, qua familiares regum utebantur. Ornamentum colli ex auro, et gemmis, quod alio nomine torques potest dici.
    Bagario, orceoli genus.
     [1Kb] Balastrum, balneum.
    [185] [1Kb] Baldiosus, affabilis.
    [1Kb] Balio, manus, palma.
    Balteat, cingit.
    [1Kb] Bambes, arena.
    Bambis, aranea.
    [190] [1Kb] Banadola, lectus, qui in itinere fertur. In alio Gloss. Baniola.
    [1Kb] Barbarica, opera de auro.
    Barbarica, opera, subtiliter ornata.
    [1Kb] Barbastereli, duribuccius.
    [1Kb] Barbatus, operarius, intimidus.
    [195] [1Kb] Barbustinus, homo, qui fert barbam plenam porriginis.
    [1Kb] Barcanda, concha erea.
    [1Kb] Barcie, barbari.
    [1Kb] Bargines, fortes in bello.
    Barria, regula, norma, rubrica.
    [200] Barrigene, peregrine.
    [1Kb] Barto, genus organi.
    [1Kb] Baruo, barunculus.
    Basilides, palatinus homo, , id est, de aula regia.
    [1Kb] Bassatum, terre hiatus.
    [205] Bassus, crassus.
    Bassus, pinguis, obesus.
    [1Kb] Basterna, tecta manualis.
    [1Kb] Batiotica, patera.
    [1Kb] Batinius, rusticus, agricolanus.
     450 [210] [1Kb] Batis, nomen serpentis.
    Batus, genus oleris.
    Baucatem, gellonem.
    [1Kb] Bellicerpa, quoddam genus ludorum cum armatis.
    [1Kb] Belluus, moribus bestiarum
    [215] [1Kb] Belues, egestas, quia solet contingere per uastationem.
    Bene linguatus, eloquens.
    [1Kb] Bestemie, Troie.
    Bestiarius, uenator bestiarum.
    Bestiones, Tiraces.
    [220] Bibitor, potator.
    Bibleis, duplicibus linteis.
    [1Kb] Bibliothecarius, qui Codices secat.
    Bibuscus, morsus bestiarum.
    [1Kb] Bidellium, aqua ex uesicis de ulmo confecta, et proficit ad uulnera in corpore medenda.
    [225] Bidens, anchora.
    Bifax, duos habens obtutus.
    [1Kb] Bigera, uestis, gufa, uel uillata.
    [1Kb] Billa, iumentum, asinus.
    [1Kb] Biluus, morbus bestiarum.
    [230] Bimaritus, iterum maritus.
    Biplex, duplex.
    Biplicitas, duplicitas, alterplicitas.
    Birrus, rufus.
    [1Kb] Bistimie, Trulle.
    [235] [1Kb] Bitidum, informe.
    Biuira, secundo coniux.
    Blandiosus, affabilis.
     [1Kb] Blato, cubicularius, hospitalarius.
    [1Kb] Blenones, puditi hircorius.
    [240] [1Kb] Blini, tetri.
    [1Kb] Blitea, stulta.
    [1Kb] Bobinatores, inconstantes.
    [1Kb] Beter, uerum, ueranum.
    Boia, torques damnatorum.
    [245] [1Kb] Bolone, ipsi cetarii, qui diuersa genera piscium emunt.
    [1Kb] 451 Bombum, sorbellum.
    Bombycinare, purpuram facere.
    Bombycinatores, purpuram facientes.
    Bona caduca, quibus nemo succedat heres.
    [250] Bona caduca, res damnatorum
    [1Kb] Bortanea, tecta manualis.
    [1Kb] Bostar, locus ubi stant boues.
    [1Kb] Boteonem, iuuenem.
    Botriones, latices.
    [255] Brantia, uel Branzia, tenuis auri lamina.
    [1Kb] Brasbrat, lucubro.
    [1Kb] Breuigerulus, qui breue gerit.
    Bri . . . de tesseris.
    Britanium, marmoricum.
    [260] [1Kb] Britanniaca, flos qui in sinua nascitur.
    [1Kb] Broia, ulua marina.
    [1Kb] Bromosa, immunda.
    [1Kb] Brumalia, resinosa pluuia.
    [1Kb] Brumosus, annosus, resinosus.
    [265] [1Kb] Brunda, solida.
     [1Kb] Brustum, materie genus.
    Brutus, gurdus.
    [1Kb] Bubis, barba.
    Bucco, garrulus, quod ceteros oris loquacitate, non sensu, superet, rusticus, stultus.
    [270] [1Kb] Bucinaria, uoces.
    Buceta, pascua.
    Bucita, pascua, ubi cientur boues.
    [1Kb] Bucula, pascua.
    [1Kb] Buda, historia.
    [275] [1Kb] Buda, ornamenta regalia uel camelorum.
    Bulle, stramenta regalium camelorum.
    [1Kb] Bullum, baculum pastoris.
    [1Kb] Burbalia, intestina.
    [1Kb] Burga, cloaca.
    [280] 452 Burgones, caulas.
    Burgos, castra.
    [1Kb] Bursa, cloaca.
    Bustantes, sepelientes.
    Busticeta, sepulcra in agro.
    [285] Bustuarius, qui corpora comburit humana.
    [1Kb] Butis, stella cometes, que quasi comas habet.
    Butum, imbutum, imbuendum.
    Buuinare, sanguine inquinare mulieris menstrue.

C
    [1Kb] Caballarius, alaris.
     [290] [1Kb] Caballus, cabo, equus.
    Cabo, caballus, sonipes, equus.
    [1Kb] Cadax, claudus, qui sepe cadit.
    Caducarius, ad quem pertinent que cadunt defuncto aliquo, cui non est qui succedat.
    [1Kb] Ceca uestigia, ratione carentia.
    [295] [1Kb] Cadurda, labra pudendi muliebris, uel sponda lecti.
    [1Kb] Ceruleus, bestia marina.
    [1Kb] Cerulus, uiriatus.
    [1Kb] Calabri, uersus obsceni.
    [1Kb] Calabris, uentis siccis.
    [300] [1Kb] Calator, minister sacrorum.
    [1Kb] Calces, gallice militum.
    [1Kb] Calcitio, rusticus, eo quod dure calcet, Plaut.
    Clamat, si quid uidet ad se ire calcitionem.
    [1Kb] Caldicum, foris deambulatorium; quod et petibulum dicitur, et iterum.
    [305] [1Kb] Calestra, genus mitre.
    [1Kb] Caletra, ubi uespe nutriuntur.
    Callas, fabrorum foramina.
    [1Kb] Calles, uie trite pecorum uestigiis.
    [1Kb] 453 Callicularium, medium estatis, uel hiemis.
    [310] [1Kb] Callithrix, simul producta  barba.
    [1Kb] Callorus, malitiosus.
    [1Kb] Calones, galearii militum.
    [1Kb] Calonica.
    [1Kb] Calpes, galee militum.
    [315] [1Kb] Caluitio, memor.
    Calutor, minister sacrorum.
    Camasus, amfimallus.
    [1Kb] Campiones, gladiatores, pugnatores.
    Campsat, flectit.
    [320] [1Kb] Canaua, camea, post cenaculum.
    [1Kb] Cancellat, concidit, batuit.
    Cancer, forceps.
    [1Kb] Candes, uasa fictilia.
    [1Kb] Candomina.
    [325] [1Kb] Canier, leuo.
    [1Kb] Cantabulum, stabulum.
    [1Kb] Cantricula, fucus.
    Caparcus, pistor.
    Capite census, coronam qui in capite gerit.
    [330] Capite census, taxatio possessionis.
    Caplum, funis.
    [1Kb] Caprioli, botriones, latices.
    [1Kb] Capsis, galea de corio.
    Captentula, captio.
     [335] [1Kb] Captura, deceptio, uel locus piscosus; et ubi sedet actuarius, qui balneare exigit.
    [1Kb] Carabus, parua scapha ex uimine, et corio.
    Cardulum, membrum femine.
    [1Kb] Carinantes, illudentes.
    [1Kb] Carissa, lena uetus, et litigiosa; 454 ancilla dolosa, fallax.
    [340] [1Kb] Carrio, diuido.
    [1Kb] Cartilagini, lardo bradone.
    [1Kb] Casona, acus qua mulier scalpit caput.
    [1Kb] Casorum, uetustum.
    Cassatur, castratur.
    [345] Cassiculum, rete, iaculum.
    Cassidilis, pera, marsupium.
    [1Kb] Castiferum, qui flagellum portat.
    [1Kb] Castipulum, mensa quadrata.
    [1Kb] Castorinum, uebrinum.
    [350] [1Kb] Catadocta, multorum cantica.
    [1Kb] Catamaiti, ergastulum.
    [1Kb] Catamontem, celi aspectum.
    Cataplus, aduentus nauis.
    Catasta, eculeum, genus pene.
    [355] Catasta, lectus ferreus.
    Catax, claudus, coxus.
    [1Kb] Cateruarius, qui in cateruas populi est.
     Catomain, ergastulum.
    [1Kb] Catricula, fucus.
    [360] [1Kb] Cauillator, mendator, calumniator.
    [1Kb] Caules, cancelli tribunalis, ubi sunt aduocati.
    Caupilus, nauicula breuis.
    [1Kb] Caupulus, nauis.
    [1Kb] Cauriones, festa, officia.
    [365] Causarius, litis amator.
    Causarius, reus.
    [1Kb] Cautos, sacerdos.
    [1Kb] Cautumne, citane.
    Cecua, noctua.
    [370] [1Kb] Cecuma, noctua.
    Censitores, agrimensores.
    [1Kb] Ceptio, commercio.
    [1Kb] Cerachi, nauium funes.
    Cerealis, qui ad sacra stat.
    [375] [1Kb] Cerniculi, catamites recrementorum.
    Cernuare, precipitare.
    Cernulus, in capite ruens.
    [1Kb] 455 Ceruida, lignum, super quod ducitur taratantara.
    Cessiosus, qui sepe cedit.
    [380] [1Kb] Cessit, nupsit.
    [1Kb] Cetes, oues, aues.
    Charaxatis, scriptis.
    [1Kb] Choraula, princeps chori ludorum, quo nomine potest dici totus chorus.
    Choreis ballationibus.
    [385] Ciccum, mali granati membrana.
     [1Kb] Cidones, puerorum amatores.
    Cilindrum, semicolumnium.
    [1Kb] Cima, cocumula.
    [1Kb] Cinnes, cinni.
    [390] Circat, circumuenit.
    [1Kb] Circellio, monachus per cellas uagans.
    [1Kb] [.....]Augustinus.
    [1Kb] Circiliones, falsi anachorete.
    [1Kb] Circio, pars inter Aquilonem et Occidentem.
    [395] [1Kb] Circitorum, circantium.
    [1Kb] Circulator, qui fumat.
    [1Kb] Cirrus, cirritus, cirritudo.
    [1Kb] Citaxus, similis taxo.
    Citene, cautumnie.
    [400] [1Kb] Citix, pilata.
    [1Kb] Ciuica, ciuem facit.
    Ciuitare, ciuitatem colere, uel ciuem facere.
    Clacindex, concha.
    [1Kb] Clamnum, clarissimum.
    [405] [1Kb] Clanculare, occultare, palliare, subacellare.
    Clanculat, celat, abscondit.
    Claredines, claritudines.
    Claudire, claudicare.
    [1Kb] Clauia, borda.
    [410] Clauosum, inequale.
    Clibanarii, quasi tunici ferrei.
    [1Kb] Clingit, eludit.
    [1Kb] Clipei , ubi imagines proponuntur.
     [1Kb] Clitelle, cretelle.
    [415] [1Kb] Cliuior, nobilior.
    Cloaca, burca.
    [1Kb] 456 Cles, pluuia, uel nauigium.
    [1Kb] Cuios, tortiones. indecentes.
    [1Kb] Coactores, argentarii.
    [420] Coarcuatio, concameratio, coniunctio arcuum.
    [1Kb] Cocio, arilator.
    [1Kb] Cocistro, pregustator cocine.
    Cocula, ligna arida, uel uasa erea.
    Cognitor, a conoscenda causa dictus, uel exsecutor curiosus.
    [425] [1Kb] Cohibentia, conclusio.
    [1Kb] Cohibuli, concordes, coniuncti.
    [1Kb] Colifarius, bos operarius.
    [1Kb] Colimbus, locus, ubi mundantur uestimenta.
    Colitor, dominus fundi.
    [430] Collegarius, unus ex collegis.
    [1Kb] Collianorum, publicanorum, uel impiorum.
    Collybum, .
    [1Kb] Colume, sanum.
    [1Kb] Columes, saluos.
    [435] Comat, frondet.
    [1Kb] Comitare, loqui in conuentu, eundo, redeundo, ambulando.
    Comites, socii.
    [1Kb] Comitie dicuntur tempora bonorum, quando dant honores, item ubi milites sunt.
    [1Kb] Comixius, uerbosus, loquax.
     [440] Comma, breuis dictio
    Commanipularis, conscius, collega.
    [1Kb] Commatibus, disciplinis.
    [1Kb] Commaticus, uersificator.
    Comminando, in entando.
    [445] Commolunt, dentibus comprimunt.
    Commulcare, complodere.
    Commulcat, conculcat.
    Communicarium, partiarium.
    [1Kb] Commodia, hostiaria.
    [450] [1Kb] Complex, qui in uno peccato, uel crimine alteri est applicatus ad malum, ad bonum uero nunquam dicitur.
    Concibiones, quedam stelle 457 que per astrologiam concipientibus optantur.
    [1Kb] Conciliabulum, ubi plures sui iuris sedent.
    Conclassare, conclamare.
    Conclassare, coniungere classes.
    [455] Concubium, pellicatus.
    Condiarium, erarium.
    Conditura, impensa.
    [1Kb] Condones, gladiatores.
    [1Kb] Confarreatio, consacrorum communicatio.
    [460] Confarreatus, consociatus.
    Conferentia, collatio.
    [1Kb] Conferiatus, sociatus.
    [1Kb] Conferui, cognoui, comperi.
    [1Kb] Confida, dubitator.
    [465] Conflatim, copulatim, contexte.
    Conforaneus, unius fori.
    [1Kb] Confragmentum, simul rugosum, ut mons.
    [1Kb] Coniecit iaculum, augmentauit.
    [1Kb] Conuioli, concordes, iuncti.
    [470] Connixi, partu liberata.
    Consepe, ut adsolet.
     Consipit, saporem habet.
    Consponsores, alterutri fidem dicentes.
    Contra fedus, contra pactum
    [475] Contribules, consanguinei, quasi ex eadem tribu.
    Contribuni, consanguinei, parentes.
    Contumia, contumelia.
    Coraula, iocularius.
    Corimbata, nauis.
    [480] [1Kb] Corugio, puer; est ludus, quando prouerbia dicunt. Alibi igitur: coragium pars est in ludis, quando prouerbia dicuntur
    [1Kb] Coruscatio, uibrat hiems.
    [1Kb] Cracat cracerat.
    Cracentes, graciles.
    Cracerat, cracat.
    [485] Crea, stercus, spurcitia, unde excreare, dicimus, spurcitias eiicere.
    Creagras, tridentes.
    [1Kb] Crebro, nis, porca, terra inter duos sulcos eminens.
    Creditaria, cameraria.
    Creditarius.
    [490] Crematum, collybum.
    [1Kb] Cremutium, holocaustum.
    Creporem ferri, sonum catene.
    Crepundiis, initiis.
    [1Kb] Cretelle, clitelle.
    [495] Cristatus, honestus, decens.
    Cruminat, ruminat.
    458 Crustaria, taberna a uasis crustatis.
    Cubio, masculus.
    [1Kb] Cucier, Ponticum sacerdos.
    [500] Cutina, latrina secessum.
    Culit, uehementer percussit.
    [1Kb] Culleus, tunica ex sparto in modum crumene facta, que liniebatur a populo pice et bitumine, in qua  includebantur parricide cum simia, serpente et gallo: insuta mittebatur in mare; et contendentibus inter se animantibus, homo maioribus penis afficiebatur.
    Culpa piabunt, peccatum soluent.
    [1Kb] Cuma, poma siluestria.
    [505] [1Kb] Cumerus, urbanus.
    Cuppes, fastidiosus, cupidus.
    Curagulus, id est, curiosus, curaculus, curiosus.
    [1Kb] Curcilla, oppilago.
    [1Kb] Curio, sanguis.
    [510] [1Kb] Curustus, magnus.
    [1Kb] Cusire, consuere.

D
    [1Kb] Dalmata, uestis sacerdotalis candida, cum clauis purpureis.
    Dalum, minimum uelum nauis.
    [1Kb] Damnatitius, dedititius.
    [515] [1Kb] Damus, fenerator.
    [1Kb] Datitius, Latinum non est, sed Dedititius is est: si barbarus dedat se Romanis, dedititius is est.
    Datiua, donatiua.
    Decalco, dealbo.
    [1Kb] Decentarius, promptus, paratus, ingeniosus.
    [520] [1Kb] Decluere, decorari.
    [1Kb] Decardo, occupatio.
    [1Kb] Delticus, litteratus doctor.
    Demundinat, omnibus notum facit.
    Depalata, manifestata.
    [525] Depanare, dilacerare.
    [1Kb] Deplicare, decedere, deuitare.
    [1Kb] Depubis, porcus sugens q . . . a setis.
    [1Kb] 459 Derarat, torpet, frigidum est.
    [1Kb] Desiduus, ignauus, impiger.
    530 [1Kb] Desolanus, subsolano.
    [1Kb] Destitudo, destructio.
     [1Kb] Destricare, consummare.
    Detectus, agitur modo, id est, probatio fit tironum.
    [1Kb] Deuibie, uigilie uulgo palee mulieris.
    [535] Deuirginat, corrumpit.
    Deuoratores, ambrones.
    Deuoto, accuso.
    Dextralia, brachialia.
    [1Kb] Dialapis, constitutum imperatorum.
    [540] Diale, diurnum, meridiale.
    Ex Diametro annus sumptus, hoc est, non a principio signiferi, sed a medio.
    Diaria, cibus unius diei.
    Diaria, quotidiana salaria.
    Diatim, de die in diem.
    [545] Dictatorius. Ex dictatore.
    Didatim, diuisim.
    Diditum, percrebatum, diuulgatum.
    Diennium, biennium.
    Diescit, dies fit.
    [550] Diet, nunc dies fit.
    Diffarreatio, dissolutio inter uirum et feminam.
    Differentior, eminentior.
    Diffitiscit, dissoluitur.
    Dilargus, multum donans.
    [555] Dimus, bimus.
    [1Kb] Dinidor, malus odor.
    [1Kb] Diplomatarius, duplicator.
    [1Kb] Diplomum, gubernatum.
    [1Kb] Diptycha, tabelle, quas ferimus.
    [560] [1Kb] Dique, denique.
    Diribere, dinumerare.
    [1Kb] Diribitorium, locus contubernii.
    Discipulati, edocti.
     Discussor, examinator.
    [565] [1Kb] Disdonat, diuersa donat.
    Disgrex, segregus.
    [1Kb] Dispecatis, decoriatis.
    Displatidus, morosus.
    [1Kb] Dispunctores, qui dona militibus erogant.
    460 [570] [1Kb] Dispungere, donare.
    [1Kb] Dissultores, singulares.
    [1Kb] Distatio, occupatio.
    [1Kb] Distrigare, consummare.
    Diuale, diuinum.
    [575] Diuersiclinia, heteroclita.
    [1Kb] Diuomerat, aperuerat.
    Diuus, imperator, qui post mortem Dei nomen accepit.
    Doctitat, frequenter docet.
    Dolumen, delubrum.
    [580] [1Kb] Dorsennus, persona parasitorum.
    Dosius, uel Dosinus, equus asinini pili.
    [1Kb] Dramea, post framearum.
    [1Kb] Draquiti, manus inuidi.
    [1Kb] Drusus, patiens, rigidus.
    [585] [1Kb] Dualis, diuisa femina.
    [1Kb] Duellio, rebellis.
    [1Kb] Durica castra, stationes nauium.
    [1Kb] Dusius, demon.

E
    [1Kb] Eccitum, periculum.
    [590] Ecloga, pars carminis.
    [1Kb] Econes, sacerdotes rustici.
    [1Kb] Eda, basterna.
    [1Kb] Edentat, dentes excludit.
    Edilitius, qui ex edile est scriba.
     [595] [1Kb] Editius, custos edis.
    Eduli, uoratores, degulantes.
    [1Kb] Effatui, uaniloqui sine effectu.
    Efficabilis, in omnibus expeditus.
    Effeminatorium, domus meretricum.
    [600] [1Kb] Egeator, hortator nauis, a mari Aegeo.
    [1Kb] Egeria, noxia.
    [1Kb] Egestio, nocens.
    461 Egestuosus, mendicus.
    Egones, sacerdotes rusticorum.
    [605] Egrex, eximius, eminens.
    Egrotatitius, qui frequenter egrotat.
    [1Kb] Elegiis, criminibus, uel carminibus malis.
    Elogium, narratio numerantis, uel ordo criminum.
    Elogium, responsum aliquod, ubi ratio redditur, tanquam si dicat aliquis de quoque, Exheredabo eum; quare? quia mihi insolens fuit.
    [610] Elogium, textum malorum dictorum, quod notoriam dicunt.
    Emacitas, emendi auiditas.
    Emanceps, famulus a seruitute liberatus.
    [1Kb] Emedium, uehiculum.
    [1Kb] Ementum, excogitatio.
    [615] Eminiscitur, in memoriam reducit.
    Emissarius, percussor.
    Emissarius, sanguinarius
    [1Kb] Enica, adultera, mecha.
    Enigma, obscuriloquium.
    [620] [1Kb] Enormate, cui addi minus nichil potest.
     [1Kb] Enulum, caldarium.
    [1Kb] Ephebion, locus constuprationis puerorum imberbium.
    Epibate, laici.
    [1Kb] Epigri, claui, quibus lignum ligno adheret.
    [625] Epimenia, xenia, que dantur per singulos menses.
    Epulatitius, qui epulis dat operam.
    Equotus, priuatus.
    [1Kb] Ereptoria, adimenda, reddenda.
    [1Kb] Ergastulum, carcer, uel locus, ubi damnati marmora secant, uel aliquid operantur, quod Latine talentum dicitur, sub priuata custodia, ubi non sunt tenebre.
    [630] [1Kb] Ergat, circat.
    Erranei, errantes.
    [1Kb] Error, uaticinatio.
    Erugat, planum facit.
    Eruli, domini.
    [635] [1Kb] Escit, lentus.
    Esculentia, pinguedo.
    [1Kb] Etica, proprietas.
    Eticon, proprium.
    Euadatur, reposcit, flagitat.
    [640] [1Kb] Eubo, oleo.
    462 Euiscerat, excomedit.
    Euitaneus, qui in euo durat.
    Exadituat, excludit ab aditis.
    [1Kb] Exapla, exempla.
    [645] [1Kb] Excastratus, excoleatus.
    Excauet, precauet.
    [1Kb] Excellare, cum uxore esse.
    Exceptoria, cisterna.
    Excilare, cum uxore esse in libertate.
    [650] Excipulum, uenabulum.
     [1Kb] Exdorsuandum, iudicandum.
    [1Kb] Exenim, ualde.
    Exfretat, nauigat.
    [1Kb] Exibus, pinguedo.
    [655] [1Kb] Exilta, erronum marinus.
    [1Kb] Eximequi, proxenete.
    Eximietas, sublimitas.
    [1Kb] Exippitare, rare oscitare.
    Exminutuare, pauperem facere.
    [660] Exundat, repluit.
    [1Kb] Exodium, cantio in theatris ludicra, et scurrilis.
    [1Kb] Exornis, immanis.
    [1Kb] Expalmare, depellere.
    Exparta, partu uacua.
    [665] [1Kb] Expartoa, patula aqua.
    [1Kb] Experti, extranei, extra partem notitie.
    Expilatores, aliene hereditatis subreptores.
    Expotata, hausta.
    Exprodita, exclusa.
    [670] Expudoratus, impudicus.
    [1Kb] Expuncta, fibras pectorum.
    Exsumptuauit, pauperauit.
    Extensio, regio.
    Externauit, extraneum fecit.
    [675] [1Kb] Extestinum, extraneum.
    Extispices, aruspices.
    Extracautis, foris uersos.
    Extraculas, foris uersos.
    [1Kb] Extromis, extremus.
    [680] Extruncis, arbor truncata.
    Exulto, depello, euito.
    Exundantibus, repluentibus.
    [1Kb] Exundat, prorogat.

F
    Fabarii, cantores.
     [685] [1Kb] Fabarius, cantor.
    Fabulo, fabulas componens.
    Fabulones, fabularum inuentores.
    [1Kb] 463 Falangarius, ut gladius.
    Falcarius, gladiator falcem gerens.
    [690] [1Kb] Falcitat, putat, secat, estimat.
    Falcones, qui pollices pedis intra ceruos habent.
    Falsatus sum, deceptus sum.
    Falsosum, circumuentosum, deceptosum.
    [1Kb] Famis, contusio faucis.
    [695] [1Kb] Famulosus, seruiens.
    Fanculum, feniculum.
    [1Kb] Faria, uerba multa.
    [8Kb] Farrago, .
    Fascemina, clausibilis uallatio circa castra
    [700] Fascinat, grauat.
    [1Kb] Fasculum, discum.
    [1Kb] Fauitor, piscator, fautor.
    [1Kb] Fauonium, odium lene, et sine causa, uel ut a uento collectum.
    [1Kb] Fecundispices, fertiles dee.
    [705] [1Kb] Feliatum, curuatum.
    [1Kb] Fellebrem, adhuc letum uiuentem.
    [1Kb] Fellirat, sugit.
    Femellarius, feminis deditus, quem antiqui mulierarium uocant.
    Fensus, iratus.
    [710] Feriferus, furens.
    Feronia, dea agrorum,
    Fertores, ferto libantes.
    Ferula, palmatoria, uolaria.
    Festalis, dies solemnis.
    [715] [1Kb] Festilia, dies festi.
    [1Kb] Ficarius, faunus.
     Ficatum, quod Greci uocant.
    Ficte habet, cauillat.
    [1Kb] Fictura, sectura.
    [720] Filiaster, priuignus, qui ante natus est.
    [1Kb] Finctus fuerit, apicem obtinuit dignitatis, et dicitur fluminalis.
    Fiscella forma, ubi casei exprimuntur.
    Fiscellus, mollis casei appetitor.
    [1Kb] 464 Fiscos, siccos grossos.
    [725] Fistulor, sibilo.
    [1Kb] Flabarius, custos porcorum.
    [1Kb] Flabri, flabulosi, uentosi, perfecti.
    [1Kb] Flabrum, perfectum.
    [1Kb] Flamineum, Babylonicum.
    [730] [1Kb] Flaminor, incendor.
    [1Kb] Flauus, genus uestis.
    [1Kb] Flegua, Martis filia.
    [1Kb] Folonitia, uanitas.
    [1Kb] Forago, trames diuersi coloris.
    [735] [1Kb] Forceps, fabrice corrupte forfices dicuntur.
    [1Kb] Foria, latrina, secessus.
    [1Kb] Foris facio, offendo, noceo.
    Formastrum, opus pistorium.
    Fractillum, ad frangendum piper.
    [740] [1Kb] Fractior, difficilior.
    [1Kb] Fragus, recuruatio poplitis, que et suffraginatio.
    Fraternus, fratris filius.
    Fratruelis, matertere filius.
    Frea, e, uel mundiana de parente suo relicta.
     [745] [1Kb] Fretat, regit, cercet.
    [1Kb] Frigiones, genus uestimenti.
    [1Kb] Frigium, mitra. Constantini imp. Frigium candido splendore eius sacratissimo capiti imposuimus.
    [1Kb] Fritellum, stillicidium stercoris in sterquilinium.
    [1Kb] Fudibulum, traiectorium.
    [750] [1Kb] Fuginat, adalando impedit, laudando decipit.
    [1Kb] Fulcralia, lecti ornamenta.
    [1Kb] Fulguratores, rustici aruspices.
    [1Kb] Fulina, culina.
    [1Kb] Fulinare, coquinare.
    [755] Fullo, decorator.
    Fungitur, soluit.
    465 Funus imaginarium, dicitur tumulus sine cadauere, id est, inane sepulcrum.
    [1Kb] Furabula, tenebre.
    [1Kb] Furfuraculum, tenebre.
    [760] [1Kb] Futis, quoddam uas in templo ueste, ubi reponebantur quedam sacrificia.
    [1Kb] Futo, .

G
    [1Kb] Gabarus, insulsus, barbarus, unde gabares mortuorum.
    [1Kb] Gaberina, arca.
    [1Kb] Galbares, mortuorum condita corpora.
    [765] [1Kb] Galenum, uas uinarium. Romani antiqui dixerunt calenum uinum.
     [1Kb] Galera, stricta glutino.
    [1Kb] Galeros, calamancos.
    Galerum, pileum pastorale, quod de iunco fit.
    Galgulus, baca, .
    [770] [1Kb] Galiuit, peribit.
    [1Kb] Gallarius, cerdo.
    [1Kb] Ganzia, occulta loca, et subterranea.
    [1Kb] Gaunaca, gausapa.
    [1Kb] Gaunatrices, duorum fratrum uxores.
    [775] [1Kb] Gellonem, baucalem.
    [1Kb] Gemina, peristromata.
    [1Kb] Gemini, aquigeni.
    [1Kb] Gemmades, id est, mulieres luce dominice, lingua Gallica.
    Gemmatum, baccatum.
    [780] Genialis lectus, quod nuptiarum die sternatur.
    [1Kb] Geniatus, genialis, gratus.
    [1Kb] Genubium, intrinum, interiorem, domesticum.
    [1Kb] Gessie, diuitie.
    Gestiuncula, res minuta.
    [785] Gesum, hasta, iaculum, .
    [1Kb] Geta, Gothus.
    [1Kb] Getage, garrit, Gothice loquitur.
    466 Geti, Gothi.
    [1Kb] Geminarium, lauacrum.
    [790] [1Kb] Girgillius, rota hauritoria.
    [1Kb] Gisma, angulus.
     Gissium, labium, terminus, finitio.
    [1Kb] Glaucia, uiridis.
    Glebo, rusticus, arator.
    [795] Glirium, torpentem, stupidum.
    Glirius, somnolentus.
    Glis, glitis, humus tenax.
    [1Kb] Gnabat, natus, generatus, filius, creatus, uel enixus, lingua Gallica.
    Gnauat, fortiter exsequitur.
    [800] [1Kb] Gorriones, cum errore sonantes.
    Grandias, offas carnis.
    Grassus, setosus, pilosus.
    [1Kb] Gremia, siccamina lignorum.
    [1Kb] Grippus, superbus, ceruicosus.
    [805] [1Kb] Grumulus, ager tractus.
    Gulosus, tabernio, popinator.
    [1Kb] Gumba, cuneus, cripa.
    [1Kb] Gumma, tegorium.
    [1Kb] Gurdus, lentus, inutilis.
    [810] [1Kb] Guttur, glutum.
    Gutturnia, gutturis inflatio.
    [1Kb] Guua, uentuosa.

H
    [1Kb] Hamatores, piscatores.
    [1Kb] Hapsum, uellus lane.
    [815] [1Kb] Hareolus, iucundus.
    Harpyie, uirgines uolatice.
    [1Kb] Hause, sine circuitu.
     [1Kb] Haustrum, rota, hauritorium, qui et gyrgilius.
    [1Kb] Hebira, lorica.
    [820] [1Kb] Hemosus, odium.
    Herbitium, locus in quo herbe nascuntur.
    [15Kb] Herculaneus, eunuchus.
    [1Kb] 467 Hercule, saluum.
    [1Kb] Herenicas, antiquas.
    [825] [1Kb] [1Kb] Herma, proditus, castratus.
    Hernia, castratio.
    Hernia, ratio.
    Hernie, castratio.
    [1Kb] Heti, folia quatuor fuere de exemplari.
    [830] [1Kb] Hidrinis, serpentinis.
    [1Kb] Hilo, aquilo.
    [1Kb] Hippitare, oscitare, badare.
    [1Kb] Hirigis, funibus.
    [1Kb] Hirnia, ramex.
    [835] [1Kb] Hiscire, desinere.
    Holitor, horticola.
    [1Kb] Hormula, statua sine manibus.
    Horripilatur, horret.
    Hortilio, horti custos.
    [840] [1Kb] Hostit, equat, adplanat.
    [1Kb] Hostitor, ianitor, portitor.

I
    [1Kb] Iacentia, subciua, reliqua.
     [1Kb] Iactuarius, qui frequenter iacturam patitur, id est, damnum.
    [1Kb] Ianitrices, duorum fratrum uxores.
    [845] [1Kb] Ibalia, maris habentia.
    [1Kb] Icium, quasi exitus nullo remanente.
    [1Kb] Igniarius, ignem continens.
    Ignitior, ignitus.
    [1Kb] Illis, fas, ilicet.
    [850] [1Kb] Imbulus, ab ambulando, ambulatorium.
    Immadescit, bibendo totus infunditur.
    [1Kb] Immorsus, ieiunus.
    [1Kb] Imo Hercule, imo saluo.
    Impartes, expertes, sine parte.
    [855] Impetibile, improbum, seuum.
    Implisceret, implicaret.
    [1Kb] Inabstinentes, impatientes.
    [1Kb] In ante diem, in ipso die.
    [1Kb] 468 Inasta, sancta, pulchra, clara, splendida.
    [860] [1Kb] Inceniare, stupere, cessare.
    Incenis. Plaut. Catina. Incenem ex edibus.
    [1Kb] Incentiua, aculei uitiorum.
    [1Kb] Incippat, illudit.
    [1Kb] Incite, ultima conditio fortunarum.
     [865] Inclinis, incumbens.
    [1Kb] Incoma, mensura militum.
    [1Kb] Inconcessum semen, illicitas nuptias.
    [1Kb] Incuba, qui res alienas tenet.
    Indoles, spes in puero.
    [870] [1Kb] Indubie, indumentum.
    Indubias, belli interuallum, id est, pax bello manente.
    [1Kb] Indubies, pax bellum manens.
    [1Kb] Induciarii, uestiarii.
    [1Kb] Inducit, charaxat.
    [875] [1Kb] Industriare, decere.
    [1Kb] Inesis, segnis, piger.
    [1Kb] Infula, sacerdotalis uitta, et administratio iudicialis.
    [1Kb] Infaria, non fatua, falsa, aut fatuum efficit.
    [1Kb] Infelicare, affligere.
    [880] Infiduciare, impignerare.
    [1Kb] Inforare, in foro placitare.
    [1Kb] Infulat, propitiat.
    [1Kb] Ingraminat, in gramina rumpit.
    [1Kb] Iniuum, iniurium, uel contrarium.
    [885] [1Kb] Iniux, bos, nundum iugo iunctus.
    [1Kb] Initiabunt, nomen dabunt.
    Inlethales, immortales.
    [1Kb] Inlugiem, in luctus.
     469 In palam, aperte.
    [890] [1Kb] Inpopularis, inusitata.
    Insiciale, ius.
    [1Kb] Instite, grauate, resticule.
    [1Kb] Intellonem, folles lucernarum.
    [5Kb] Interamnia, chorda, qua frequentius est inter amnes.
    [895] [1Kb] Interlectus, interfedatus, uarie per interualla fuscatus.
    Internecies, mors, iactura.
    Interpolis, uestis que ex uetusta fit quasi noua.
    [1Kb] Interuallum, medium inter fossam et murum.
    [1Kb] Inuentria, facilis ad inueniendum res.
    [900] [1Kb] Iocista, qui uerbum iocatur.
    [1Kb] Inguuium, seruitus, captiuitas.
    [1Kb] Ipparius, aurigarius.
    [1Kb] Istre, secte.
    Iugit, miluus cum uocem emittit.
    [905] [1Kb] Iulca, fissilia.
    [1Kb] Iunceum, lectile.
    Iuraticus, scholasticus, legisperitus.
    [1Kb] Iuris, iuramen.
    [1Kb] Iussorianem, preceptio.
    [910] [1Kb] Iutia, lactare.
    Iuuenestres, fortes uiri.

 K
    [6Kb] Kere Cesar, amicos.
    [1Kb] Kai, cancelle.
    [1Kb] Kaii, cancelli.
    [915] [1Kb] Kalones, gallice militum.
    [1Kb] Kaniser, senex.
    [1Kb] Kapax, memoriosus.
    [1Kb] Karibs, furca penalis, alias Kalibs.
    [1Kb] Kartulum, quo mortui efferuntur alibi.
    [920] [1Kb] 470 Katulum, in quo mortui deferuntur, inuestitum, detritum, seu lintea.
    [1Kb] Kuppedinarius, uoluptarius.

L
    [1Kb] Laberna, ferramentum latronum, uel grassatorum, uel furum.
    Laberna, gladiator.
    [1Kb] Laberna, latro, aut qui filios alienos seducit.
    [925] [1Kb] Labina, labrum inferius.
    [1Kb] Lacatismus, laqueus, decipula.
    Laciniosum, pannosum, laceratum.
    [1Kb] Lactena, malleum.
    [1Kb] Lamiro, blandus.
     [930] [1Kb] Lampium, pulpitum, analogium.
    Lancibus, missoriis.
    [1Kb] Lanistra, lanarius.
    [1Kb] Largens, domesticus.
    [1Kb] Larna, rasorium.
    [935] [1Kb] Latororum, genus nauis, sed latrociniorum.
    [1Kb] Latos, nauis.
    Latrunciat, per nauis pugnat.
    [1Kb] Lautitia, aqua farina conspersa.
    [1Kb] Laxamina, habene.
    [940] [1Kb] Lecator, gulosus.
    Lecticalis, qui lectulos facit.
    Lectistium, statio lecti.
    [1Kb] Lectrum, analogium super quo legitur.
    [1Kb] Ledo, maris estuatio.
    [945] [1Kb] Leno, lecator, mediator.
    [1Kb] 471 Lenocinator, turpi adulatione famulatur.
    Lenociniis. Donatus: Pronuntiabat autem cum suauitate cum lenociniis miris.
    Lenocinium, lecacitas.
     Lentandus, flectendus.
    [950] [1Kb] Lenulus, paruus lecator.
    [1Kb] Leuisata, tunica militaris.
    [1Kb] Leuitonarium, colobarium, lineum, sine manicis.
    [1Kb] Libatorium, coxale.
    [1Kb] Libitina, unde mortui tolluntur.
    [955] [1Kb] Licerceris, centurio.
    [1Kb] Liciani, prophete.
    [1Kb] Licini, candele, lucerne, uel cicindilia.
    [1Kb] Licitator, gladiator, apparitor, occisor, cui multa licent.
    [1Kb] Licius, negotiator.
    [960] [1Kb] Limbo, alibi pro inuenit.
    [1Kb] Limbus, nauis piratica, uel clauus in ueste regia, siue ipsa uestis.
    Limfaticus, quod aquam timeat, quem greci dicunt.
    [1Kb] Liniarius, retiarius.
    [1Kb] Limina portarum, loca mortuorum.
    [965] [1Kb] Liminum, seruitium mortiferum, captiuitas.
    [1Kb] Limula, larua.
    Linarius, retiarius.
     [1Kb] Linguiscisinus, ferrum, quo uirga et frutices reciduntur.
    [1Kb] Linguitri, sulcis trifariam diuisis.
    [970] [1Kb] Liniuia, retia.
    472 Lintres, nauicule modice in Nilo.
    [1Kb] Litarius, gladiator.
    [1Kb] Lix, cinis.
    [1Kb] Lixabundus, ambulat, qui uoluptatis causa ambulat.
    [975] [1Kb] Lixe, aquam que per milites ambulant, antiqui lixum dixerunt.
    [1Kb] Lixiones, aquarum portitores.
    [1Kb] Locar, locus apud urbem Romam.
    Lubrica, uallum, imo fossa.
    [1Kb] Lubricum, lutum cum labina.
    [980] Lucar, uectigal, erogatio, que fiebat in lucis.
    [1Kb] Lucerna, genus coculle.
    [1Kb] Ludarius, locus deceptorius, ubi quis cito labitur.
    [1Kb] Ludices, meretrices.
    Luecula, parua lues.
     [985] [1Kb] Lugues, lugdinenses.
    Luitio, iuris uerbum.
    [1Kb] Luma, sagum quadrum.
    Lumbare, subligar.
    Lumbones, cingula circa lumbos.
    [990] [1Kb] Lumentum, nitrum.
    Luna semenstris, luna medii mensis.
    [1Kb] Lunatica, quod fit plenilunio.
    [1Kb] Lupal, lupanar.
    Lusores, falsi testes.
    [995] [1Kb] Lustramentum, fetor, putor, oleum, fetulentia.
    [1Kb] Lustro, uagatur.
    Lurore, colore luteo.

M
    [1Kb] 473 Macere fallio, locus circumueniendi.
    [1Kb] Menit, struit, edificat.
    [1000] [1Kb] Mafortes, operimentum capitum mulierum.
    [1Kb] Magister, ludi, calculo.
    [1Kb] Maia, media, obstetrix.
    Maialis, porcus pinguis, quod dee Maie sacrificabatur, quasi matri Mercurii.
    Malarium, pomarium.
    [1005] [1Kb] Malce, popino, qui amat in popinas ire.
    [1Kb] Manda, deceptio, fraus.
    [1Kb] Mandones, ambrones ardeliones.
     [1Kb] Mandratur, cauillatur.
    [1Kb] Mandus, uestis uirginalis.
    [1010] [1Kb] Manie, formidinum imagines.
    [1Kb] Manifex, monum dans.
    [1Kb] Manipulum, qui auxilium dat in bello.
    [1Kb] Manius, burceus.
    Mannulus, caballus, buricus.
    [1015] Mansionarius, ostiarius.
    [1Kb] Manticulare, fraudare uel decipere.
    [1Kb] Manucalis, porta.
    [1Kb] Manua, manipuli.
    Manuale, liber ad gerendum aptus, qui enchiridion dicitur.
    [1020] [1Kb] Manuale, orarium.
    [1Kb] Manubla, iteratio doctrine.
    [1Kb] Manubiare, uigilare, pernoctare.
    [1Kb] Manutius, magnas manus habens.
    [1Kb] Mappa, gausape, tegilla, expiarium.
    [1025] [1Kb] Marsiculus, qui cito mouetur ad iram. Plautus, quid ais, homo marsicule?
    [1Kb] 474 Masortia, marsupium.
    [1Kb] Masticina, crocea.
    [1Kb] Matapontum, metabula matris.
    [1Kb] Marticularius, pauper, inops.
    [1030] [1Kb] Matum est, humectum est, emollitum, infectum.
    Meatim, meo more.
     [1Kb] Mediastinus, balneator.
    [1Kb] Mediastinus, in media auctione positus.
    [1Kb] Mempanis, torporibus.
    [1035] [1Kb] Meraria, popina.
    Mercedarius, qui dat mercedem pro labore sibi impenso.
    [1Kb] Mercedonius, qui soluit mercedem.
    Mercurius, lapidum congeries in cacumine collium.
    Mergi, corui marini, fustes, serre.
    [1040] [1Kb] Mergore, situle, quibus aqua de puteo trahitur.
    [1Kb] Meritoria, loca tabernaculorum.
    [1Kb] Mesillus, paruus mos.
    Mesopicatum, medium picatum.
    [1Kb] Metabulum, prospera Nauigatio.
    [1045] Metaplum.
    Metatores, mansionum preparatores.
    Metreta, amphora dimidia.
    [1Kb] Militaris, opinatus, id est, uetus miles.
    [1Kb] Millum, collare canis.
    [1050] [1Kb] Minnarius, morio, stultus, malus.
    [1Kb] Mincius, ericius.
    Miniculo, auxilio.
    Minicus, ericius.
    Miridicus, mira dicens.
     [1055] [1Kb] Miriones, fantasiarum inanium numeratorum.
    Miriones, miratores.
    [1Kb] Missilius, qui missilia exhibet.
    Momar, Siculus, stultus, qui cito mouetur ad iram.
    475 Plautus, Quid tu, o Momar Sicule homo, presumis?
    [1060] [1Kb] Momentanea, duabus lancibus, et uno in medio stylo equaliter constat. Est trutina modica pecunie.
    [1Kb] Momentum, stylus quo momentaria inclinatur.
    [1Kb] Monacosmum, quod ab uno iumento ducitur, genus uehiculi.
    Monopolium, statio, ubi una res uenditur.
    [1Kb] Monopticus, mimus . . .
    [1065] Monotonus, rigidus.
    [1Kb] Moratores, aduocati.
    Morificando, moram faciendo.
    [1Kb] Muginatur, causatur.
    [1Kb] Mulcat, percutit.
    [1070] [1Kb] Mullitiones, ardianum secretum siue constitutionis.
    [1Kb] Mulosus, cauiculus rusticus.
    [1Kb] Mulsitanter, leniter.
    [1Kb] Muna, munera que militibus dantur.
    [1Kb] Mundialis, homo mundi statu.
    [1075] [1Kb] Munia, officia saluationis, uel munera.
    Munifer, qui munera fert.
    Munificentia, publicum opus.
     Munitoria, precinctoria.
    Munitoria, succinctoria.
    [1080] [1Kb] Munuscularius. Augustin. de Ciuit. Dei c. 7.
    [1Kb] Murcinarius, mutilius.
    [1Kb] Murgiso, callidus murmurator.
    Murilegus, catus.
    Murrat, murmurat.
    [1085] Murrire, clamare, proprie murium.
    [1Kb] Musarum, diuinantium.
    [1Kb] Muscarde, sunt cusmorinum.
    Muscipula, captentula.
    Muscipulator, deceptor, alterplex.
    [1090] [1Kb] Musculus, parua nauis.
    [1Kb] Musiea, nidi soricum.
    476 Musie, nidi soricum.
    Mustarius, quia per musia querit.
    [1Kb] Mustricola, machina ad stringendos mures.
    [1095] [1Kb] Mutelus, post Ruffus, ante Rubrum.

N
    [1Kb] Nabita, nancta.
    [1Kb] Nagare, uacillare, huc et illuc fluctuare.
    [1Kb] Nardum pisticum, chrisma sine impostura.
    [1Kb] Narici, bruti.
    [1100] [1Kb] Nario, subsannans.
    [1Kb] Nasale, ornamentum equorum.
    [1Kb] Natinari, negotiari.
     Naucupes, ad eumdem acutum habent pedem.
    [1Kb] Nauficus, nauis factor.
    [1105] [1Kb] Nauregus, nauareticus.
    [1Kb] Nauricus, nauis princeps.
    [1Kb] Nebris Diane, corium Diane, que cum ceruo pingitur.
    Nec nocte, nec simulate. Pers . . . Nec nocte pater plorabit.
    [1Kb] Necolatum, stultum et elanguentem.
    [1110] [1Kb] Nefandarius.
    [1Kb] Nefrenditium, annuale tributum, quod certo tempore rustici dominis, uel discipuli doctoribus offerre solent, duntaxat sit carneum, ut porcellus.
    [1Kb] Neruicus, neruicosus, fortis.
    [1Kb] Netorsum, fusum, fusile
    [1Kb] Nibarus, splendidus.
    [1115] [1Kb] Nibita, aqua ex nubibus facta.
    [1Kb] Nicolaum, stultum.
    [1Kb] Nicolaus, dactylus.
    Nictit canis, cum acute gannit.
    Nihil censi, nichil iudicati.
    [1120] [1Kb] Niniticus, nimius, eximius, immanis.
    [1Kb] 477 Niniosus, garrulus.
    [1Kb] Ninnarius, cuius uxor mechatur, et tacet.
    [1Kb] Nitelle, neutrones, parunitores, deminuti.
    [1Kb] Nitura, genitura.
    [1125] [1Kb] Nixe, munite.
     [1Kb] Nomicole, tubercula que sub mento capre sunt.
    Nominosus, famosus, celeber.
    [7Kb] Nonnula, rete ad capiendas aues.
    Non putatiuum, non est dubium.
    [1130] [1Kb] Norax, peccator, criminosus.
    Notarius, scriptor, charaxarius.
    [1Kb] Noxilis, nocens.
    Nugigerulus, turpis nuntius.
    Nugiparus, qui parit nugas.
    [1135] Nullatenus, nulla ratione.
    [1Kb] Numida, qui uendit herbas, uel qui alit pecora ad uendendum.
    [1Kb] Numeria, dea numeri.
    Nuptant, nubunt.
    [1Kb] Nuptorium, domus, et locus nubentium.
    [1140] [1Kb] Nutinare, corpus, ingenium, genitura.

O
    Obfibulare, concludere, circumdare.
    Obicula, paruus obex.
    [1Kb] Obilat, limpidat.
    [1Kb] Oblogat, increpat.
    [1145] [1Kb] Obsillas, marsus.
    [1Kb] Obsolitatus, pollutus, inquinatus.
    Obtundit, obcecat.
    [1Kb] Obtunsa, stulta, uel stolida.
    Obtunsus, obcecatus.
    [1150] [1Kb] Obuallum, undique munitum.
    Occa, rastrum.
    [1Kb] Occamen, contisio.
     Occentare, male ominari.
    [1Kb] Occistrio, tabernarius.
    [1155] [1Kb] 478 Oes, insania.
    [1Kb] Offendices, nodi quibus libri signantur.
    Offex, impeditor.
    [1Kb] Officialis, sacrorum minister.
    [1Kb] [1Kb] Officiperdi, qui sui laboris non habeant remunerationem. Catoni quoque dicuntur Officiperdi.
    [1160] [1Kb] Ogit, moritur.
    Olacitas, fetulentia, olor.
    Olax, olidus.
    Olerare, olera plantare.
    [1Kb] Olographa, omnem rem propriam.
    [1165] Olouitreum, totum uitreum.
    [1Kb] Omentum, mappa uentris.
    Opersolatio, clusis a persolis dictum.
    [1Kb] [1Kb] Opinatores, existimatores, uel arte militares.
    Opinax, manifestus.
    [1170] [1Kb] Opinosa, ingentia certamina.
    [1Kb] Opillago, curcilla.
    [1Kb] Oppito, sospito, ualde saluto.
    Orcinus, morte manumissus.
    Ordinarius miles, qui in integro ordine est, uel numero.
    [1175] [1Kb] Orge, occide.
    [1Kb] Oricus, loquax, qui magnum os habet.
    Originarii, uernaculi.
    [1Kb] Oripta, amens, turba hominum.
     [1Kb] Orispex, orarum inspector.
    [1180] Ouispex, ouium inspector.

P
    [1Kb] Pabo, uehiculum unius rote cum b.
    Pabulator, pastor, qui bubus pabula prebet.
    Pabulator, pater, qui prebet pabula.
    [1Kb] Pactario, plantario.
    [1185] [1Kb] Paculum, sacculum, pasceolum.
    [1Kb] Page, memorie sine idolis.
    [1Kb] 479 Paganitius, ut occultus.
    [1Kb] Pagit, aut palum agit, aut citharam tangit.
    [1Kb] Pagula, frena.
    [1190] Pagus, collegium, curie.
    .
    [1Kb] Palax, dolosus, fallax.
    [1Kb] Palla, latubres.
    Palmosus, uictoriosus.
    [1195] Palpones, qui ducunt cecos.
    [1Kb] Palteum, murum, uel fastigium.
    [1Kb] Paludatis, mantuatis.
    [1Kb] Pameum, uestis pastoralis.
    [1Kb] Panarium, excipulum.
    [1200] [1Kb] Panchra, rapina.
    [1Kb] Pandex, qui semper pandit ora ad potandum.
    Panegyricis, laudabilibus.
    Panegyricus, laus in promptu dicta.
    [1Kb] Panera, rapina.
    [1205] Pangitare, laudare.
     [1Kb] Panera, rapina.
    [1Kb] Pansa, qui ambibat pedibus in diuersa tendentibus.
    [1Kb] Pantapola, simplasiarius.
    [1Kb] Pappas, pedagogus, qui sequitur studentes.
    [1210] [1Kb] Parapsides, suffusoria.
    [1Kb] Parapsis, granata, uel catunis.
    [1Kb] Particus, negotiator, qui partes uendit, qui institor et agomanus dicitur, eo quod in diuersa manus agat.
    Partiliter, diuise, per partes, distribute.
    [1Kb] Pastam, preclaram.
    [1215] Pastoforium, atrium templi, aut sacrarium.
    [1Kb] Pastorium, aluiale templi, uel safurium.
    [1Kb] 480 Patago, genus mortui.
    Patercularius, a paterculo.
    [1Kb] Patibulum, res patens.
    [1220] [1Kb] Patrauit, patrem fecit.
    [1Kb] Patres, patrie.
    [1Kb] Patreus, uitricus.
    [1Kb] Paximatum, panis subcineritius.
    Pecuosus, qui multa pecora habet.
     [1225] [1Kb] Pendana, e, pedales nouus, qui calige assuitur.
    [1Kb] Pegaso, homo iocularis.
    [1Kb] Pelagus, prelubium.
    [1Kb] Pelops, qui habet uxorem et amicam.
    [1Kb] Pencina, lacinia, uel stola.
    [1230] [1Kb] Penita, aulo regia.
    [1Kb] Pennum, bis acutum.
    [1Kb] Percartapsere, ualde diuidere.
    [1Kb] Percataprat, ualde tedet.
    [1Kb] Peripsima, media planta pedis.
    [1235] [1Kb] Pero, calceamenta pilosa
    Persolenter, assidue.
    [1Kb] Perula, extrema pars nasi.
    [1Kb] Pessimus, uerbosus.
    [1Kb] Pestincius, uiolentius.
    [1240] [1Kb] Pestinuntium, qui pestem nuntiat.
    [1Kb] Pestiliter, demisse, diuise.
    Petitius, qui frequenter petit.
    [1Kb] Petulus, equus, qui habet albos pedes.
    [1Kb] Phaculla, perna, petaso, petasunculus.
    [1245] [1Kb] Phago cibus; unde ,  in uita monachorum.
    [1Kb] 481 Phylacteria, carmina.
    [1Kb] Pictatium, epistola breuis, et modica.
    Pictatiuncula, membrana.
    [1Kb] Pictiones, qui uendentes uincere in pictura.
    [1250] [1Kb] Pigella, artopta, genus uasis.
    [1Kb] Pilasca, uas uinarium ex corio.
    Pilax, murilegus, catus.
    [1Kb] [1Kb] Pileum, calamaucum.
    [1Kb] Pilicrepus, qui pila ludit.
    [1255] [1Kb] Piludius, qui polotello ludit.
    [1Kb] Piliones, portitores mortuorum.
    Pilumen, quidquid in pila tunditur.
    [1Kb] Pinde, pinne dicte sunt a pendendo, sed usus obtinuit, ut pinne dicantur.
    [1Kb] Pinnirapi sectatores, gladiatores, quod pinnas rapiunt.
    [1260] [1Kb] Pipilare, resonare.
    [1Kb] Pipiunculus, accipiter, acceptor.
    [1Kb] Pipuli, conuicio plorati.
    [1Kb] Pissago, pix liquida.
    [1Kb] Pisseima, speculor.
    [1265] [1Kb] Pitigmata, causie.
    Placor, tranquillitas.
     [1Kb] Plautos, auribus gracili corpore.
    [1Kb] Plaria, dilucida.
    [1Kb] Plaustri, quod plaustro sonat.
    [1270] [1Kb] Plebescere, plebem alloqui.
    [1Kb] Plebiscitari, plebem imitari.
    Plebiscitat, plebem alloquitur.
    [1Kb] Plemina, cum in manibus et pedibus calusi sulci sunt.
    [1Kb] 482 Plotei, proprii.
    [1275] Plumbum in oculis, macula coloris plumbei.
    [1Kb] Podiarius, inter mimos.
    [1Kb] Polingon, ubi cadauera ponuntur. Grecum.
    [1Kb] Polluctare, consecrare.
    [1Kb] Polose, alte.
    [1280] Polosus, altus.
    Pomatium, mollis et liquidus cibus ex pomis.
    Poneprope, iuxta, et propter.
    [1Kb] Popina, meraria, crustaria.
    [1Kb] Porrum, basum.
    [1285] [1Kb] Portemia, nauicula.
    Portitorium, porticulum, baculus lixarum.
    [1Kb] Positiones, edificia.
    [1Kb] Postifices, iudices.
    [1Kb] Postilio, postulatio.
    [1290] [1Kb] Posmurium, insertorium.
    [1Kb] Postpridie, hodie.
    Postulatitius, ille qui postulat.
    Postumus, ultimus, nouissimus.
    Preclues, ualde clarus et inclytus.
    [1295] [1Kb] Predarius, prebens auxilium.
    [1Kb] Prelubium, pelagus.
     [1Kb] Prerogator, dispensator.
    Pretenta, anteposita.
    [1Kb] Pretoriola, domuncula in naui.
    [1300] [1Kb] Prandeum, genus zonarum.
    [1Kb] Pransorium, promulsarium.
    [1Kb] Prima porta, primum locum, uel grecia expositio.
    [1Kb] Prima terra, littore.
    [1Kb] Primiuirgius, caballarius, quod primus est militie in uirgines.
    [1305] 483 Priuignus, uulgo ante natus.
    Procapibus, proximis.
    Procapis, proximus.
    [1Kb] Prociuimus, probauimus.
    Proculprocul, longe longius.
    [1310] [1Kb] Proculum, abominatio.
    Proculus, qui patre longe peregrinante nascitur, uel longe a patre natus.
    Prodactis, consumptis.
    [1Kb] Profecta sunt, promouerunt.
    Proficiens, antepositus, prouectus.
    [1315] [1Kb] Prolicere, emanare, effluere. uarro: Demum ubi prolicuit dulcis unda.
    Polumum, locus sacrorum.
    [1Kb] Promptria, cubilia.
    Promulare, murus ante murum.
    [1Kb] Pronefas, antefas, contralicentia.
    [1320] [1Kb] Pronefas, plusquam nec dicendum, uel quam illicitum.
    [1Kb] Pronefas, scelus, incontinentia.
    Pronostra, antenostra.
    Propagando, protelando.
     [1Kb] Propala uendenda proponens.
    [1325] [1Kb] Propedat, impedit, cohibet.
    [1Kb] Propii, legati matri muneribus.
    Propole, tabernarii.
    [1Kb] Propos, ualde potens.
    [1Kb] Proposcit, petit.
    [1330] [1Kb] Propudorio, contressio.
    Prosatrix, genitrix.
    Protelat, differt, prolongat.
    [1Kb] Proxeneta, homo precurrens quodcunque negotium.
    [1Kb] Proxeneta, quasi inter emptorem et uenditorem, uel anteambulo.
    [1335] Prurientes auribus, qui libenter desiderant de alio mali aliquid audire.
    Pubeta, uel pubeda, adolescens.
    Pugillones, pugillatores.
    [1Kb] Pulpidinem, colophia.
    Pulpitum, analogium lectrum.
    [1340] [1Kb] Puluicinare, pluitare, sepe pluere.
    [1Kb] Puluinceria, area mortuorum.
    [1Kb] Punicani, lecti parui.
    [1Kb] Purpurilla, locus extra portam, quo purpurea ueste uterentur.
    Puteal, sedes pretoris.
    [1345] Puticuli, quo cadauera proiiciuntur.

Q
    [1Kb] 484 Quadrans, duo minuta.
    Questuarius, qui questu corporis uiuit.
    Questuosus, .
     Quantocius, quanto uelocius.
    [1350] Querelantem, querelas afferentem.
    [1Kb] Quinquatria, ambitus quinque porticorum

R
    [1Kb] Rallum, rasorium.
    [1Kb] Randum, arbitrandum.
    [1Kb] Raricent, patricent.
    [1355] [1Kb] Ratiscunt, adestimauerunt.
    Rator, iudex.
    [1Kb] Rauit, rauie loquitur.
    [1Kb] Reburrus, hispidus.
    Receptor, actor concordie medius.
    [1360] [1Kb] Recidua, ex ruina renascentia.
    [1Kb] Recitabulum, ubi recitatur.
    Recognatus, filius patris.
    Rectitas, iustitia, equitas et ueritas.
    [1Kb] Redandruare, gratiam referre.
    [1365] Redhibere, reddere.
    [1Kb] Redimie, res a predonibus redempte.
    Redimicula, uitte quibus mitra ligatur.
    Redubias, reliquias.
    Reducta concaua, depressa.
    [1370] [1Kb] Redulus, streus lignorum ardentium.
     [1Kb] Refrontat, repellit a fronte.
    Regillus, regulus.
    Regimonium, gubernationem.
    Remasculata, uirili uirtute resumpta.
    [1375] [1Kb] Remilicines, remoratrices.
    [1Kb] Remillo, repando, pronullo.
    Remillus, repandus.
    [1Kb] Remotum.
    [1Kb] Rendis, requies otiosa.
    [1380] Repatriat, ad patriam redit.
    [1Kb] Repella, lapis excelsus.
    Repignerat, pignus recipit.
    [1Kb] Repluentibus, exabundantibus.
    [1Kb] Replum, species mulieris.
    [1385] [1Kb] 485 Retanda, purganda.
    [1Kb] Retica ligna, quibus ligna sublimantur.
    [1Kb] Reuidare, reuerti, redire, repedare.
    [1Kb] Rheuma, effusio maris, quando accessione maris in fossis colligitur, et remanet aqua.
    [1Kb] Rimidia, crepido.
    [1390] [1Kb] Rinas, naues, uel massa.
    [1Kb] Roga, eleemosyna.
    Rogatarius, petitor.
    [1Kb] Ructa, uel rumen in homine, tumen in bestia, pars gutturis gurgulioni proxima.
    [1Kb] Rues, ruina.
     [1395] Ruffatus, sanguine cruentus.
    Rumare, rumores afferre.
    [1Kb] Runa, pugna.
    Runata, preliata.
    [1Kb] Rupa, ex utraque parte acuta.
    [1400] [1Kb] Rupinas, abrupta montium.
    [1Kb] Ruspantur, perquirunt anxie.

S
    [1Kb] Sabarium, atrium templi. Chald.
    [1Kb] Sabbatini, aranearum.
    [1Kb] Sacra, non idoneus artis sue professor.
    [1405] Safarium, atrium templi.
    [1Kb] Saga, nomen gemme.
    [1Kb] Salatarius, portator armorum.
    [1Kb] Salmentum, salsamentum.
    [1Kb] Sambuciarius, ipse qui dicit.
    [1410] [1Kb] Sambucistria, que citharista canit.
    Sambucistrio, saltator.
    Sambucus, saltator.
    [1Kb] Samelubro, artificio.
    [1Kb] 486 Samica, puluis.
    [1415] [1Kb] Sancenissat, letatur, triumphat.
    [1Kb] Sappappa, quasi sarculo.
    [1Kb] Sarapia, rapine.
    [1Kb] Sarcitator, qui tecta resarcit.
    [1Kb] Sardius, sacella, loca sacra.
     [1420] [1Kb] Sarge, idoneus, quelibet ars, alias sarga non idoneus cuiuslibet artis professor.
    Sario, sarculo.
    [1Kb] Sauium, osculum uxoriosum.
    [1Kb] Saures, sorices.
    [1Kb] Scabra, pumicia aspra.
    [1425] [1Kb] Sceuitas, iniquitas.
    [1Kb] Scamellum, simfoniaci.
    Scammata, arene, ubi athlete luctant.
    [1Kb] Scana, arborum densitas nimia.
    [1Kb] Scansue, ferrum, per quod equus scandit.
    [1430] [1Kb] Scapolum, fustis longus.
    [1Kb] Scapus, certus numerus tomorum charte scripte.
    [1Kb] Scaturrio, lepra.
    Scatus, impetigo, sicca scabies.
    [1Kb] Sceptorie, cisterne.
    [1435] [1Kb] Scille, saxa latentia in mari.
    [1Kb] Scinthle, neuus, macula.
    Scipio, uirga ante triumphantes delata.
    Scipiones, uirge consulum.
    [1Kb] Scispadum, iupatum.
    [1440] [1Kb] Scolaces, quod nos funalia dicimus, eo quod sint scolie, hoc est, intorti, hos Romani funes et funalia nominabant.
    [1Kb] 487 Sconna, sponsus.
     [1Kb] Scordalus, ferox.
    [1Kb] Scordiscum, corium crudum.
    Scordiscum, scortum.
    [1445] [1Kb] Scories, stulti, stolidi, fatui.
    Scorio, stultus, fatuus.
    [1Kb] Screa, pituita.
    [1Kb] Scriba edilitius, qui ex edile est, sic uocatur ex edilitate.
    [1Kb] Scribula, epistola.
    [1450] [1Kb] Scripula, epistola, item scripula sollicitator.
    [1Kb] Scrutinium, quod infantes scrutantur.
    [1Kb] Scrutitum, pellica.
    [1Kb] Scrutulus, uentriculus fartus.
    Scurra, parasitus, buccellarius.
    [1455] [1Kb] Scurra, qui incopriatur.
    [1Kb] Sebra, uetusta.
    [1Kb] Sector, usurpator, uel bonorum uindicta.
    [1Kb] Securicularius, qui secures fert.
    Secus, malum.
    [1460] [1Kb] Semestria, liber in quo actiones sex mensium continentur.
    Semiermis, sine armis.
    [1Kb] Semiiustus, dimidium iusti.
    Semiuecors, minimus a uecorde.
    [1Kb] Sennumia, tristitia.
    [1465] Sententia, .
    Sentes, sententia firma, et indubitata responsio, .
    [1Kb] Sensio, sententia.
     Sentitare, in animo sensim diiudicare.
    Separ, seorsum a parte.
    [1470] [1Kb] Sepia, incaustum. Persius.
    Sequela, exemplum.
    Seruitium, multitudo seruorum, et ingenuorum obsequium.
    Sextertiarius, ipse qui erogat.
    [1Kb] Sica, cluniculus, machera, splendona.
    [1475] [1Kb] Sica, genus ramorum est, simile uidubii. Hoc maxime 488 utuntur, qui apud Italos latrocinia exercent.
    [1Kb] Silo, naso inciso, uel reducto.
    Simfoniaci, cantatores musici.
    [1Kb] Simplagium, minus rete.
    [1Kb] Simpulator, amicus sponsi assiduus cum eo in conuiuio.
    [1480] Simpulator, conuiua.
    [1Kb] Simultum, uermis in cornu arietis.
    [1Kb] Singultim, qui loquitur per gluttuos.
    Sinum, uas in quo butirum conficitur.
    [1Kb] Sirascula, uas aquarium.
    [1485] [1Kb] Stringina, restrictio urine.
    [1Kb] Sispes, sospes, sanus.
    Solerare, id est, solidare: a solus, soleris, id est, solidum.
    [1Kb] Sonticus, uerax.
    [1Kb] Sortillator, degulator.
    [1490] [1Kb] Sortinidus, qui iudet per  sortem.
    [1Kb] Sosii, duo fratres qui bonos libros emebant, et eos postea preparando, multum lucrabantur in uendendo.
    [1Kb] Spargana, initiarum, infantia.
    [1Kb] Spoliaria, exteriores balnearum cellule.
    Sputarium, sputum.
    [1495] [1Kb] Stagnare, secernere metalla mista.
    [1Kb] Stamio, partus.
    [1Kb] Stater, duo didragma.
    Stellionatus, crimen, cum una res duobus uenditur.
    Sternaces, pauidi.
    [1500] [1Kb] Stica, tunica.
    Stigia, tunica.
    Stigina, ornamenta regia.
    Stigium, genus uestimenti.
    [1Kb] Stilinquadrum, id est, quadrum.
    489 [1505] [1Kb] Stlataris, uestis piratica.
    [1Kb] Strauaces, cupidi.
    [1Kb] Strigio, mimarius scenicus.
    Strofarius, strofosus, impostor, fraudator.
    Stultomalus, stultus malus.
    [1510] [1Kb] Subcensia, fomenta.
    Subcenturiatus dicitur, qui in numero priore quasi per centurie sue uicem succedat.
    [1Kb] Subcisiuus, malus interpres.
    [1Kb] Subcus, subcutaneus, subcirratus,  intercus, intercutatus, subtercus, subtercutaneus.
    [1Kb] Sublestia, infirmitas, tristitia.
    [1515] Sublestis, infirmus, tristis.
    [1Kb] Submeles, qui in lectulo mingit, meles.
    Subles, qui subtus sedet.
    Sububeres, infantes qui adhuc sunt sub ubere.
    [1Kb] Suffraginatus, fractis auribus, uel substitutus in locum succidentis.
    [1520] [1Kb] Sugrudia, fundamenta.
    [1Kb] Sugrundaria, sepulcra.
    [1Kb] Sultor, cultor.
    Sumptuarius, qui erogat sumptus.
    [1Kb] Supedium, refugium.
    [1525] [1Kb] Supera, nauis.
    Superaria, uestis, que superinduitur.
    Supparant, supplent.
    [1Kb] Suppararia, uestis, que superinduitur.
    [1Kb] Supes, supumpis, hoc est, supinis pedibus.
    [1530] [1Kb] Suprema, quando sol supprimitur.
    [1Kb] Surcetur, irascitur.
    [1Kb] Surus, musculus brachiorum.
    Surus, surculus.
    [1Kb] Susses, qui habilis ad substendum.
    [1535] [1Kb] Susurrio, senillosus, bilinguis.
    [1Kb] 490 Sutela, corrigia, que tenditur sub cauda equi.
     [1Kb] Sutrium, locus ubi suuntur species alique.

T
    [1Kb] Tabe, mutie.
    Tabernio.
    [1540] Tagax, furunculus.
    [1Kb] Talax, scaurus.
    [1Kb] Talitius, colafus in talo.
    [1Kb] Tallus, calculus, tabula.
    Tam nefas, tam detestabile factum.
    [1545] [1Kb] Tames, cruor, sanguis.
    [1Kb] Tarmus, uermes in carne.
    [1Kb] Tartarium, horribile.
    Tautones, palpebre.
    [1Kb]  Tegellaria uenefica.
    [1550] [1Kb] Tegora, tegus, coria, uel posteriora iumentorum.
    [1Kb] Telonem, quasi omnium tittorum fiscalis conductio.
    [1Kb] Tenilis, qui potest tenere.
    [1Kb] Terimentum, nutrimentum.
    [1Kb] Terrale, genus uestis.
    [1555] [1Kb] Terrigipone, que terra capiunt, id est, piscine quas et lacus rustici uocant.
    [1Kb] Testinium, opportunum.
    [1Kb] Thoca, flauus, uel uestis.
    [1560] [1Kb] Tiaries, portiones signorum.
    [1Kb] Tinctorium, gladius.
    [1Kb] Tironatum, rudinem.
    [1Kb] Tironicare, militare.
    [1Kb] Titiensis clangor, id est, sonitus cum tumultu.
     [1Kb] Tocuis, calculus dictus est compito solo pilis, quod sibi componunt. Calx enim lapis est, calculus diminutiuum.
    Togillatim, sigillatim.
    [1565] Togipurium, loga pura.
    [1Kb] Tollerunt, genuerunt.
    [1Kb] 491 Tongillatim, singillatim.
    [1Kb] Tongillatim loqui, prauis uerbis, a Tongilio parasito, qui in hoc inuenerat risus aucupium, ut salutatus conuicio responderet, et maledicentem salutaret blandissime.
    [1Kb] Tragum, genus piscatorie.
    [1570] Tragum, inter legumina.
    Tragum, uerriculum.
    [1Kb] Trictilia, ubi pendent uacie.
    [1Kb] Trimitat, posturna.
    Tritile, quod teri potest.
    [1575] Trochus, rota ludentum.
    [1Kb] Trocinus, secte genus arduum.
    [1Kb] Tuber, siti subterranei.
    [1Kb] Tucetum, bula condita apud Gallos Alpinos.
    [1Kb] Tugellaria, maleficia, eo quod supra tegulas sacrificent.
    [1580] [1Kb] Tuligatum, carpitum.
    [1Kb] Tullia, media, uel regia.
    Tuore, uisu.
    [1Kb] Turturilla, ita dictus locus in quo corruptele fiebant, quod ibi turturi opera daretur, id est, panem.
     [1Kb] Tuspollem, manna, uel genus pigmenti.

u
    [1585] [1Kb] uabra, callidus, artificiosus.
    uabrum, uarium, multiforme.
    uadatur, promittit, pollicetur, fide dicit.
    [1Kb] uadimonia, iudicia, unde apud iudicem per fideiussorem uadere liceat.
    uadimonium facit, fideiussorem dat.
    [1590] [1Kb] uaginatus, exagitatus.
    [1Kb] uagitatur, uiolenter flet.
    uagurrit, per otium uagatur.
    [1Kb] 492 ualgis, foras uersi tumentibus.
    ualitant, ualent.
    [1595] [1Kb] uallemac pia, inhoneste cantationes, et carmina, iocaque turpia.
    [1Kb] uani parentes, inanes, mendaces, inutiles, pellaces.
    [1Kb] uaram tibiam ianam, pertice due sunt inter se colligate, que asserem sustinent. Unde prou.: uibia uaram sequitur.
    uentriloqui, precantatores.
    uaricat, aiuertit, ambulat.
    [1600] uaricauit, ambulauit.
    [1Kb] uascillum, paruum uas. Macrob.: Soluens radus, in aqua subiecta uascillo.
     uatia, diuersis plantis.
    [1Kb] uefaba, parua faba.
    [1Kb] uehigelorum, genus fluuialium nauium apud Gallos.
    [1605] ueneripeta, luxuriosus.
    [1Kb] uenitia, maris exestuatio, que ad littus uenit, uarro: uenitia, unda que ad littus uenit. Salatia, que ad mare redit.
    [1Kb] uepra, callidus, testificator, diuersipellis.
    [1Kb] uerax, sonticus, fidelis.
    uerbosus, nugator pessimus.
    [1610] uerbo tenus, uerbi gratia.
    [1Kb] uernacellus, qui suscitat per dies festos.
    [1Kb] uespeliones, fossarii, qui mortuos sepeliunt.
    uespertilio, serotinus.
    [1Kb] uespilla, sepulcrorum uisitator.
    [1615] [1Kb] uestie, balbe.
    [1Kb] uestiarium, erogatorium.
    uestiplica, femina que uestes plicat.
    [1Kb] uestis ludiaria, histrionica, tonis.
    [1Kb] ueteratricem, id est, callidam, incircumscribendam.
    [1620] 493 [1Kb] uexillaia, impetus fortis carrorum.
    uictimo, immolo.
    uidubium, qui duos maritos amisit.
    uiduuium, uiduitas.
    [1Kb] uillaturia, territoria.
    [1625] [1Kb] uioturus, et statim cestifer.
     [1Kb] uirginal, membra uirginis, in quo habitat.
    [1Kb] uirgobretus, nomen magistratus.
    [1Kb] uiria, uiriola, brachiales.
    [1Kb] uiriosus, austerus.
    [1630] [1Kb] uirops, que iam opus habet uiro.
     uisor, uidentes.
    [1Kb] uiticus, actor, exactor uille pensionum, insularius.
    [1Kb] uitricus, patricus.
    Unca manu, stricta manu, .
    [1635] [1Kb] Unicuba, unius uiri uxor.
    [1Kb] Unorum, multorum.
     uotificantibus, dona libantibus.
    Utensilia, uiatici sumptus.
    uultuosus, tristis.

Z
    [1640] [1Kb] Zanga, pellis. Acro: Nigris medium impediit crus pellibus.







MONITUM De nonnullis pretermissis, et de indicibus qui sequuntur [* 1Kb] .

494 Pauca quedam, ne magne quidem molis opuscula supererant, que olim in animum induxeram inter appendices collocare; sed cum sint magna ex parte fragmenta ex aliis operibus Isidori desumpta, et non semel repetita in Synonymis, in Conflictu uirtutum et uitiorum, in Norma uiuendi, nonnulla quoque minus digna, que etiam inter appendices recenseantur, satius uisum fuit nichil ultra addere iis que in Isidorianis tertia potissimum parte explicata sunt.

In Indice sacre Scripture pre oculis habendum Isidorum sepe uersioni uulgate adherere, interdum uersionem antiquam sequi, nonnunquam sensum, non ipsa uerba Bibliorum exprimere, aliquando etiam unum pro altero Scriptorem sacrum nominasse.

Preter ea que ex Indice rerum constant, obseruandum canones ex Isidori operibus indicatos et correctos exstare tom. I, pag. 206 et seqq., indicem Scriptorum in Etymologiis et libris Differentiarum laudatorum describi eodem tom. I, pag. 431 et seqq., ut nichil iam dicam de Glossario quod modo exhibui.




uolume back matter






ORDO RERUM QUAE IN SEPTIMO S. ISIDORI OPERUM TOMO CONTINENTUR.

     DE NATURA RERUM. 963
    Prefatio. Ibid.
    CAPUT PRIMUM.---De diebus. Ibid.
    CAP. II.---De nocte. 967
    CAP. III.---De hebdomada. Ibid.
    CAP. Iu.---De mensibus. 968
    CAP. u.---De concordia mensium. 971
    CAP. uI.---De annis. Ibid.
    CAP. uII.---De temporibus. 974
    CAP. uIII.---De solstitio et equinoctio. 977
    CAP. IX.---De mundo. Ibid.
    CAP. X.---De quinque circulis. 978
    CAP. XI.---De partibus mundi. 979
    CAP. XII.---De celo. 981
    CAP. XIII.---De septem planetis celi et eorum conuersionibus. 986
    CAP. XIu.---De aquis que super celos sunt. 987
    CAP. Xu.---De natura solis. Ibid.
    CAP. XuI.---De quantitate solis et lune. 989
    CAP. XuII.---De cursu solis. Ibid.
    CAP. XuIII.---De lumine lune. 991
    CAP. XIX.---De lune cursu. 992
    CAP. XX.---De eclipsi solis. 993
    CAP. XXI.---De lune eclipsi. 994
    CAP. XXII.---De cursu stellarum. Ibid.
    CAP. XXIII.---De positione septem stellarum errantium. 995
    CAP. XXIu.---De lumine stellarum. 997
    CAP. XXu.---De lapsu stellarum. Ibid.
    CAP. XXuI.---De nominibus astrorum. 998
    CAP. XXuII.---Utrum sidera animam habeant. 1000
    CAP. XXuIII.---De nocte. 1001
    CAP. XXIX.---De tonitruo. Ibid.
    CAP. XXX.---De fulminibus. 1002
    CAP. XXXI.---De arcu. 1003
    CAP. XXXII---De nubibus. 1005
    CAP. XXXIII.---De pluuiis Ibid.
     CAP. XXXIu.---De niue. Ibid.
    CAP. XXXu.---De grandine. 1006
    CAP. XXXuI.---De uentis. Ibid.
    CAP. XXXuII.---De nominibus uentorum. Ibid.
    CAP. XXXuIII.---De signis tempestatis uel serenitatis. 1009
    CAP. XXXIX.---De pestilentia. 1010
    CAP. XL.---De Oceano. 1011
    CAP. XLI.---Cur mare non crescat. 1012
    CAP. XLII.---Quare mare salsam habeat aquam. 1013
    CAP. XLIII.---De Nilo. Ibid.
    CAP. XLIu.---De nominibus maris et fluminum. Ibid.
    CAP. XLu.---De positione terre. 1014
    CAP. XLuI.---De terremotu. 1015
    CAP. XLuII.---De monte Aetna. 1016
    CAP. XLuIII.---De partibus terre. Ibid.
    CHRONICON. 1017
    DE REGIBUS GOTHORUM, WANDALORUM, etc. 1057
    DE uIRIS ILLUSTRIBUS. 1081
    AD OPERA S. ISIDORI APPENDICES. 1107
    APPENDIX PRIMA.---S. Ildefonsi, Toletani episcopi, liber de uirorum illustrium scriptis. Ibid.
    APPENDIX II.---Archiepiscopi Toletani ueteres. Ibid.
    APPENDIX III.---Carmina S. Isidoro adscripta. Ibid.
    APPENDIX Iu.---Chronica regum Wisigothorum. 1113
    APPENDIX u.---Chronologia et series Gothicorum regum ex codice Regiouaticano. 1115
    APPENDIX uI.---Expositio in Canticum canticorum. 1119
    APPENDIX uII.---De Conflictu uitiorum et uirtutum, 1131
    APPENDIX uIII.---Expositio in missa. 1145
    APPENDIX IX.---Sententiarum liber quartus. 1153
    APPENDIX X.---Exhortatio humilitatis. Ex editione Florezii. 1201
    APPENDIX XI.---Testimonia diuine Scripture et Patrum. 1203
     CAPUT PRIMUM.---De uno Deo. Ibid.
    CAP. II.---De distinctione personarum Patris, Filii, et Spiritus sancti. Ibid.
    CAP. III.---De conuersione et contemptu seculi. Ibid.
    CAP. Iu.---De timore Domini. 1204
    CAP. u.---Iuste iudicandum. Ibid.
    CAP. uI.---Benefaciendum pauperi. Ibid.
    CAP. uII.---Non ambulandum in dolo. 1205
    CAP. uIII.---De filio superbo. Ibid.
    CAP. IX.---De thesauro. Ibid.
    CAP. X.---De eleemosynis. 1206
    CAP. XI.---De correptione et de superbia. Ibid.
    CAP. XII.---De mansuetudine, de patientia et de humilitate. Ibid.
    CAP. XIII.---De sapientia. 1207
    CAP. XIu.---De conuersatione iuuenum. Ibid.
    CAP. Xu.---Non iurandum, et non dicendum falsum, et non mentiendum. Ibid.
    CAP. XuI.---Non fornicandum. 1208
    CAP. XuII.---Item de continentia oris. Ibid.
    CAP. XuIII.---Fugiendam ebrietatem. Ibid.
    CAP. XIX.---Paruulos emendandos inscientes. 1209
    CAP. XX.---Iustas mensuras et pondera. Ibid.
    CAP. XXI.---De uoto. 1210
    CAP. XXII.---Non fraudandum, et  non gloriando. Ibid.
    CAP. XXIII.---Altiora non scrutari, neque audire hereticos. Ibid.
    CAP. XXIu.---De ieiunio. 1211
    CAP. XXu.---Homini exemplum formice uel apis sine pigritia laboris. Ibid.
    CAP. XXuI.---De stulto. Ibid.
    CAP. XXuII.---Iracundiam deponendam. 1212
    CAP. XXuIII.---Hic misti. Ibid.
    CAP. XXIX.---Testimonia Patrum. 1213
    CAP. XXX.---Testimonia de Sententiis Euagrii ad Fratres. Ibid.
    CAP. XXXI.---Testimonia de libro sancti Martini, non illius Turonici episcopi, sed iste pater fuit monachorum. Ibid.
    CAP. XXXII.---De libro sancti Ambrosii. 1214
    CAP. XXXIII.---Testimonia de libro Prosperi. 1215
    CAP. XXXIu.---De ieiunio. 1217
    CAP. XXXu.---De libro Sententiarum. Ibid.
    APPENDIX XII.---Sermones. Ibid.
    SERMO PRIMUS.---Ad carnes tollendas. Ibid.
    SERMO II.---Contra Arianos. 1221
    SERMO III.---Homilia. 1223
    SERMO Iu.---De corpore et sanguine Domini in Pascha. 1225
    APPENDIX XIII.---De ecclesiasticis dogmatibus. 1227
    CAPUT PRIMUM.---De fide Trinitatis. Ibid.
    CAP. II.---De incarnatione Christi. 1228
    CAP. III.---Quod eternus Deus ex uirgine natus sit. 1229
    CAP. Iu.---De Trinitate perfecta. Ibid.
    CAP. u.---De homousio. Ibid.
    CAP. uI.---De resurrectione. 1230
    CAP. uII.---Resurrectio omnium communis. Ibid.
    CAP. uII.---De iudicio uiuorum et mortuorum. Ibid.
    CAP. IX.---Peracto iudicio non exspectanda restitutio Ibid.
    CAP. X.---Creatio mundi. Angelorum creatio. Ibid.
    CAP. XI.---Solus Deus incorporeus. 1231
    CAP. XII.---Omnis creatura corporea. Ibid.
    CAP. XIII.---Intellectuales nature immortales. Ibid.
    CAP. XIu.---Anima hominis quomodo creatur. Ibid.
    CAP. Xu.---Quod due anime non sunt in homine. Ibid.
    CAP. XuI.---Anima hominis immortalis. Ibid.
    CAP. XuII.---Anime brutorum. Ibid.
    CAP. XuIII.---Infunditur anima. Ibid.
    CAP. XIX.---Due substantie hominis. 1232
    CAP. XX.---Anima et spiritus idem. Ibid.
    CAP. XXI.---De libero arbitrio. Ibid.
    CAP. XXII.--- Gratia Ibid.
    CAP. XXIII.---Nemo bonus per se. 1233
    CAP. XXIu.---Perseuerantia in bonis a Deo. Ibid.
    CAP. XXu.---Liberum arbitrium. Ibid.
    CAP. XXuI.---Merita. Ibid.
    CAP. XXuII.---Quidquid boni ex Deo. Ibid.
    CAP. XXuIII.---Gratie uis. Ibid.
    CAP. XXIX.---Intelligentia ex gratia. 1234
    CAP. XXX.---Preces sacerdotum. Ibid.
     CAP. XXXI.---Exorcismus et sufflatio. Ibid.
    CAP. XXXII.---Gratia et liberum arbitrium. Ibid.
    CAP. XXXIII.---Adam primo immortalis. 1235
    CAP. XXXIu.---De baptizandis infantulis. Ibid.
    CAP. XXXu.---Omnes uere sumus peccatores. Ibid.
    CAP. XXXuI.---Omnibus orandum pro dimittendis peccatis. Ibid.
    CAP. XXXuII.---Dimittuntur debita etiam sanctis. Ibid.
    CAP. XXXuIII.---Lapsus Ade. 1236
    CAP. XXXIX.---Peccatum Ade in posteros. Ibid.
    CAP. XL.---Gratia. Ibid.
    CAP. XLI.---uoluntas bona a Deo. Ibid.
    CAP. XLII.---Gratia operatur omnia. Ibid.
    CAP. XLIII.---Gratie omnia deberi. Ibid.
    CAP. XLIu.---Hominem nichil posse sine Deo. 1237
    CAP. XLu.---Solus Deus trahit hominem. Ibid.
    CAP. XLuI.---Liberum arbitrium. Ibid.
    CAP. XLuII.---Gratia. Ibid.
    CAP. XLuIII.---An gratia sit natura. Ibid.
    CAP. XLIX.---Repetitio superiorum. Ibid.
    CAP. L.---uoluntas hominis post baptismum. 1238
    CAP. LI.---Initium meritorum unde. Ibid.
    CAP. LII.---Qui sint habendi pro baptizatis. Ibid.
    CAP. LIII.---De Eucaristia. 1239
    CAP. LIu.---De penitentia. Ibid.
    CAP. Lu.---De diuinis promissionibus. Ibid.
    CAP. LuI.---Quod nullus saluetur, nisi Deo auctore. Ibid.
    CAP. LuII.---Quod malum non sit a Deo. 1240
    CAP. LuIII.---Nihil non mutabile preter Deum. Ibid.
    CAP. LIX.---Stabilitas in angelis. Ibid.
    CAP. LX.---Natura nichil est malum. Ibid.
    CAP. LXI.---Felicitas angelorum. Ibid.
    CAP. LXII.---Libera uoluntas angelorum. Ibid.
    CAP. LXIII.---Nuptie. Ibid.
    CAP. LXIu.---Continentia. Ibid.
    CAP. LXu.---uirginitas. 1241
    CAP. LXuI.---Ciborum delectus. Ibid.
    CAP. LXuII.---Nuptie et cibus. Ibid.
    CAP. LXuIII.---Merita et abstinentia. Ibid.
    CAP. LXIX.---Beatam uirginem semper fuisse uirginem. Ibid.
    CAP. LXX.---De elementis mundi. Ibid.
    CAP. LXXI.---De facultatibus erogandis. Ibid.
    CAP. LXXII.---Impedimenta clericatus. Ibid.
    CAP. LXXIII.---De reliquiis sanctorum. Ibid.
    CAP. LXXIu.---De catechumenis defunctis, et martyribus non baptisatis. 1242
    CAP. LXXu.---Qualiter Eucaristia offeratur. Ibid.
    CAP. LXXuI.---De humana carne. Ibid.
    CAP. LXXuII.---Resurrectio. Ibid.
    CAP. LXXuIII.---Anime sanctorum ante passionem Domini. Ibid.
    CAP. LXXIX.---Anime sanctorum post ascensionem. Ibid.
    CAP. LXXX.---De peccatorum uenia. Ibid.
    CAP. LXXXI.---Quod diabolum lateant cogitationes. 1243
    CAP. LXXXII.---Cogitationes. Ibid.
    CAP. LXXXIII.---Demones quomodo occupent homines. Ibid.
    CAP. LXXXIu.---De signis et uirtutibus. Ibid.
    CAP. LXXXu.---Quod nullus signis sanctus fit. 1244
    CAP. LXXXuI.---Sancti quoque peccatores. Ibid.
    CAP. LXXXuII. Pascha. Ibid.
    CAP. LXXXuIII.---Imago Dei anima. Ibid.
    APPENDIX XIu.---Sententie differentiarum de actiua uita atque contemplatiua. Ibid.
    APPENDIX Xu.---Norma uiuendi. 1247
    APPENDIX XuI.---Exhortatio penitendi cum consolatione et misericordia Dei, ad animam futura iudicia formidantem. 1251
    APPENDIX XuII.---Lamentum penitentie. 1255
    APPENDIX XuIII.---Oratio pro correptione uite flenda semper peccata. 1261
    APPENDIX XIX.---Oratio contra insidias diaboli. 1273
    APPENDIX XX.---Liber de ortu et obitu Patrum. 1275
    APPENDIX XXI.---Liber de numeris. 1293
    APPENDIX XXII.---Glosse in sacram Scripturam. 1301
    APPENDIX XXIII.---Differentiarum, siue de proprietate sermonum liber. 1319
    APPENDIX XXIu.---Liber Glossarum. 1331




 FINIS TOMI OCTOGESIMI TERTII.

