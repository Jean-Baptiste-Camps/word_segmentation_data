
PATROLOGIAE TOMUS CXXIX.

ANASTASIUS BIBLIOTHECARIUS, ABBAS / STEPHANUS u / FORMOSUS / STEPHANUS uI / ROMANUS, PONTIF. ROM. / ERCHEMBERTUS, MONACH. / ANGILBERTUS, ABBAS / S. TUTILO, MONACH. / GRIMLAICUS / WOLFARDUS, PRESBYTERI / ANAMODUS SUBDIACONUS

ANASTASII TOMUS TERTIUS,


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM S. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTISUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI. COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXXIX.


ANASTASIUS BIBLIOTHECARIUS, ABBAS;



STEPHANUS u,



FORMOSUS,



STEPHANUS uI,



ROMANUS, PONTIF. ROM.;



ERCHEMBERTUS, MONACH.;



ANGILBERTUS, ABBAS;



S. TUTILO, MONACH.;



GRIMLAICUS,



WOLFARDUS, PRESBYTERI;



ANAMODUS SUBDIACONUS.



ANASTASII TOMUS TERTIUS,


CAETERORUM TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM IX.

ANASTASII

ABBATIS, SANCTAE ROMANAE ECCLESIAE PRESBYTERI ET BIBLIOTHECARII,

OPERA OMNIA.

EDITIO PRAE ALIIS OMNIBUS INSIGNIS, AD FIDEM MANUSCRIPTORUM CODICUM ET IUXTA PROBATISSIMAS EDITIONES EXPRESSA, BLANCHINI NEMPE ROMANO-uATICANAM, QUOAD LIBRUM PONTIFICALEM, MABILLONII, CARDINALIS MAII, ETC., ETC. ACCEDUNT

STEPHANI u,



FORMOSI,



STEPHANI uI,



ROMANI,

PONTIFICUM ROMANORUM;

ERCHEMBERTI CASSINENSIS MONACHI,



ANGILBERTI CORBEIENSIS ABBATIS,



S. TUTILONIS SANGALLENSIS MONACHI,



GRIMLAICI PRESBYTERI,



WOLFARDI PRESBYTERI HASENRIETANI,



ANAMODI RATISPONENSIS SUBDIACONI,



Scripta uel scriptorum fragmenta que exstant.

TOMUM CLAUDIT

APPENDIX AD SAECULUM IX.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS TERTIUS.
uENEUNT 3 uOLUMINA 21 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXIX CONTINENTUR.


ANASTASIUS BIBLIOTHECARIUS. 
Interpretatio Synodi uIII generalis. 	Col. 9
---Synodi uII--- 	195
---Chronologie S. Nicephori. 	511
Collectanea. 	553
Historia acephala SS. Cyri et Ioannis. 	705
uita Ioannis Eleemosynarii. 	713
Passio S. Demetrii martyris. 	715
Acta S. Crispine uirginis et martyris. 	727
Translatio sermonis S. Theodori Studite de S. Bartholomeo apostolo. 	729
Anastasii Epistole. 	737
Prologus in passionem 1480 martyrum. 	743



ERCHEMBERTUS CASSINENSIS MONACHUS.
Historia Longobardorum. 	745



ANGILBERTUS CORBEIENSIS ABBAS.
uersus ad Ludouicum regem Francorum. 	784



BERENGAUDUS.
Expositio super uisiones Apocalypsis. 	785



STEPHANUS PAPA u.
Epistole et priuilegia. 	786



FORMOSUS PAPA.
Epistole et priuilegia. 	837



STEPHANUS PAPA uI.
Epistole et priuilegia. 	855



ROMANUS PAPA.
Epistola ad Riculfum. 	859



S. TUTILO SANGALLENSIS MONACHUS.
Carmina. 	863



GRIMLAICUS PRESBYTER.
Regula solitariorum. 	Ibid.



WOLFARDUS PRESBYTER HASENRIETANUS.
uita sancte Walpurgis. 	865
Prefationes in libros suos XII de Actis Sanctorum. 	894



ANAMODUS ECCLESIAE RATISPONENSIS SUBDIACONUS.
Traditiones Emmerammenses. 	899
APPENDIX AD SAECULUM IX 	968





Main uolume text




ANASTASII OPERUM CONTINUATIO.





SANCTA Synodus octaua generalis, CONSTANTINOPOLITANA QUARTA, Anastasio interprete,
(Apud Labbeum, Conciliorum Collect. tom. uIII, pag. 962.



PRAEFATIO ANASTASII IN SYNODUM OCTAuAM.

 Domino sancto et coangelico Patri Patrum ADRIANO summo pontifici et uniuersali pape, ego famulus uester ANASTASIUS peccator abbas, et summe uestre apostolice sedis bibliothecarius.

Quia superna prouidentia, que singula singulis ita distinguit temporibus, ut sanctos suos ueluti splendentia quedam astra non pariter, sed uicibus discretis ad illuminationem Ecclesie sue proferat, apostolatum uestrum nostris temporibus quasi quoddam fulgidum sidus produxit, cuius tempore atque auctoritate sancta uniuersalis et magna synodus octaua celebraretur, et sacra doctrina celum sancte catholice et apostolice Ecclesie, tenebris errorum depulsis, iubar ueri luminis illustratum perciperet: opere pretium duxi, tam ad laudem auctoris quam ad eternam  apostolatus uestri memoriam, scripture tradere, uestreque dominationi breuiter intimare, que fuerit eiusdem sancte synodi materia celebrande, uel quod apostolice sedis super hec disponendi studium uel auctoritas; quid etiam ab illa uel tractatum uel fuerit definitum. Quamobrem quoque uel octaua, uel dicatur uniuersalis, quis etiam interpretatus illam exstiterit, et ne ipsi synodo presumptio cuiusque que in ea definita non sunt, processu temporis addat, sollicitos reddere ac intentos lectores. Que uidelicet notans, non quasi inscio apostolatu uestro scribendo refero, sed tanquam horum conscio et teste, historica expositione ad memoriam uestram reduco.

Tempore itaque Michelis et Theodore matris  eius imperatorum, abdicato Iconomacho Ioanne, electus et consecratus est patriarcha Constantinopoleos Ignatius, qui Michele quondam imperatore, cuius filius erat, imperium sponte religionis amore dimittente, eunuchus inuidia factus est; deinde monastica  uita electa, in cenobio a primeua etate miris eluxit morum et uirtutum splendoribus, ac per id diuturnis exercitiis eruditus, et in omni scientia et opere bono probatus iam senex, cunctorum unanimitate ad summi sacerdotii petitus et promotus est apicem. Sane restiterunt huius prouectioni quidam perpauci episcopi, inter quos erat Syracusanus Gregorius, eo quod eos propter diffamata et publicata nonnulla crimina in sacerdotio uite, ante refricationem in eos illati iudicii se non posse recipere, canonica sit ac miti ratione profatus; propter que, quia illa satisfactione non abluerunt, merito postmodum ab eo et synodo abdicati sunt. Fauebat autem his quidam senator secularis administrationis fungens officio, a secretis, nomine Photius, qui ad patriarchale  conscendere fastigium affectans, cum eis seorsum colligebat, et fideles quosque a sancte communionis participatione auertens, diuinis interesse mysteriis, dum a patriarcha Ignatio celebrarentur, penitus recusabat: nichil habens in causa pietatis, unde pontificem proprium reprehenderet, nisi quod suspicabatur eum uitam decessoris sui, id est sancte memorie patriarche accusare Methodii, cum ille non solum hunc in nullo penitus accusaret, uerum etiam miris laudibus semper efferret, quin potius memoriam illius inter sanctos patriarchas, dum diuina mysteria gererentur, faceret, et diem anniuersarium solemniter et impretermisse super eius nomine celebraret. Quamuis hoc ipsum idem Photius sicut cetera illius gesta sinistre interpretans, callide  facere suis auditoribus predicaret, alia inquiens eum in corde tenere, alia in opere demonstrare.

Cum igitur Photius sociatus schismaticis, quorum auctor prefatus erat Syracusanus Gregorius, persuaderet cunctis, qui quasi pio circa Methodium   affectu flagrabant, quod patriarcha Ignatius derogator esset eiusdem sancte memorie Methodii, et idcirco quasi parricida foret habendus, fama crebrescit: Bardam scholarem domesticum, et Theodore imperatricis germanum, incesto nurum propriam usu fedare, quem patriarcha criminis redarguit, interminatus excommunicandum, nisi a tanto flagitio cessauisset; cuius redargutionis modum ille non ferens, prenotatis schismaticis ac depositis iungitur, et uersutum in patriarcham sarcinat argumentum. Persuasit enim imperatori Micheli, ut matrem et Theclam sororem suam, que et ipsa cum matre ac fratre imperii fuerat sceptra sortita, tondere patriarche preciperet, et in monasterio collocaret.  Quod cum patriarcha renueret, pro eo quod utraque imperatrix hanc interim non eligeret sponte professionem, maxime quia his secundum morem sicut ceteris imperatoribus et imperatricibus iurauerat non se ullo in tempore insidiaturum, Bardas protinus ad imperatorem iuuenem: Heus, inquit, imperator, saltem nunc non aduertis Ignatium tue spirare neci, et matrem imperii alii gestire, futuro scilicet imperatori, sociare marito. Hec miserrimus egit, nec proprie germane, imperatrici uidelicet parcens, ut et in patriarcham ulcisceretur, et utraque imperatrice, id est matre ac filia, imperio pulsa, ipse uel uiui fieret imperatoris socius, uel eo a se facilius interempto, iam subrogaretur successor. Tunc imperator, aure tanti prestigii credulus et iratus,  matrem cum sororibus tonsam palatio pepulit, et Ignatium schismaticorum ac Barde suggestione, a regimine patriarchatus abegit, subrogatusque est pro eo prefati Barde fauore Photius, de quo supra relatum est, prohibentibus sacris canonibus et uenerandis legibus neminem ex laicali militia subito ad sacerdotium promoueri. Ignatius uero dum pelleretur, ecclesiam ligauit, ne quisquam absque se in ea sacra celebrare tentaret officia. Quo audito, Bardas adeo eum in insula, in qua erat relegatus, diuersis tormentis affecit, ut dentes illius fregerit, et continuis lacerarit colaphis, usquequo se refutare regimen sue profiteretur Ecclesie, qua uidelicet iam preiudicialiter fuerat exspoliatus, et ante omnem discussionem penitus denudatus.

 His ergo compertis, ceperunt nonnulli metropolitani antistites, ac inferioris sacerdotii uel laici, pontificis sui tormentis compatientes, deiectionemque dolentes, rectorem sibi proprium reddi magnopere clamitare: quod Photius sentiens, persuaso imperatore, subministrante Barda, congregauit concilium quorumdam episcoporum, adulatione sibi uel timore fauentium, et eumdem Ignatium deposuit et anathemate perculit, populum ab eo per hoc tanquam a damnato scindere sperans, cui tamen usque ad hoc ueluti presbytero diuina sacrificia conficiendi prestabat assensum. Quo gesto magis ac magis pietas fidelium accenditur, et eo constantius ab uniuersis ouibus proprius pastor exquiritur, quo uersutius lupi  crudelitas furit. Preterea Photius in hac parte se frustratum intuens, ad sedem apostolicam mittit, cui magnus tunc decessor uester presidebat papa Nicolaus; quatenus illa, sicut ipse sperabat, approbante uel decernente, mox omnium ora resistentium obstructa silerent, et aditus sibi progrediendi qua uellet omnes omnino patescerent; ignorans stolidus, quod apud beatum Iob de Deo legitur: Qui si incluserit hominem, nemo est qui aperiat . Cuius legationem prefatus summus pontifex suscipiens et pertractans, licet hucusque uersutiarum eius atque gestorum ignarus, pene cuncta que ab eo acta fuerant, sagaci deprehendit acumine: et non Ignatium, ut Photius postulauerat, sed potius ipsum Photium repulit, uerum tramitem iustitie sequens, misit Constantinopolim  missos, Radoaldum scilicet Portuensem et Zacariam Anagninum episcopos, atque litteras, quarum tenorem qui legerit, facilius nosse poterit: in quibus, quia et de uenerandis-iconibus questio erat, nonnulla etiam super his conscripta reperiuntur. Peruenientibus igitur missis apostolice sedis Constantinopolim, et concilio congregato, Greci epistolas suscipientes, quidquid in eis erat pro Ignatio uel contra Photium inuerterunt, subtraxerunt, et in consilio legi minime pertulerunt: missis Romanis quid legerent, quidue non legerent, nullatenus intelligentibus, uel etiam aduertentibus, quin potius pre ui ac timore iam iamque deficientibus. Quid plura? Ignatius in medium trahitur, coram missis apostolice sedis iam senio fessus statuitur, et denuo  damnationi submittitur, quin et sacerdotalibus infulis exspoliatur, quasi ualidior fieret depositio, ubi sedis apostolice per uicarios suos auctoritas adfuisset, cum in his nec illius interfuerit auctoritas, nec missi illi uicariorum more, ut epistole dant intelligi, fuerint destinati. Quod sedes apostolica di cens, tantam iniustitiam impune deseri minime passa est, sed scribit a tali presumptione cessandum, suoque decreto Photium non obedientem cum complicibus sacra dignitate nudat, et cum omnibus fautoribus anathema fore decernit, iam dictis missis suis primitus sententiam secundum exempla reuerende memorie Felicis pape in uitalem et Misenum episcopos similiter excedentes synodaliter inferens, et quam sibi fratris deiectio esset grauis, etiam filiis  suis non parcens, palam cunctis dedit intelligi. Cuius censure Photio minime parente, sacratus fidelium catalogus magis inflammatur, et ab eius se communione cateruatim sequestrat, horrescens quod nec a tanta sede perculsus corrigi consenserit, quippe cum durior silice, etiam uerbera dura impudenti fronte contempserit, quod Photius molestissime ferens acriter indignatur: et licet Bardas, Cesar postmodum factus, cuius auxilio fulciebatur, digna retributione ab imperatore Michele fuerit interfectus, nichil tamen seuitie sue minuit; sed alios quidem priuatione honorum ac dignitatum, alios uero proscriptione facultatum damnat, hos exsilio longo et  carceribus relegat, illos tormentis diuersis afficit; atque ut breuiter omnia comprehendantur, nulla professio, sexus uel etas ab eo impunita deseritur, nisi consors sue communionis inuenta: adeo ut communionem eius declinantium nonnullos, quibusdam exceptis, qui contemplationi operam dantes, clausi habebantur, abstraxerit; alios uero in monte Olympo eremiticam uitam ducentes fugauerit, eorumque tuguria seu speluncas igni perdiderit; quemdam autem sibi communicare renuentem etiam uiuum ex inferiori parte usque ad dimidium corporis sepelierit: et  conciliabulum, presidente Michele imperatore, colligit, falsos homines quasi uicarios Orientalium sedium format, accusatores muneribus armat et  mendaciis construit, testes eos asciscit, quos et accusatores opponit. Iudices nonnunquam et in accusati personam admittit, excessus quosdam quasi prefati summi pontificis fingit, impingit, et sicut putabat, damnatione simul et anathemate punit: cunctis qui aderant, exceptis perpaucis, et his fautoribus impietatis, clamantibus non esse iustum, in summum et primum pontificem, et precipue ab inferiori quomodolibet sententiam proferendi; cum id nec canon quisquam admittat, nec aliqua Ecclesie consuetudo fieri doceat. uerum iste falsarius falsorum excessuum aduersus insontem absentem et inuictum, mendacem codicem compilat, mille circiter antistitum subscriptiones falsas interserit, sibi nemine prorsus consentiente uel conscribente ex illa  numerosa episcoporum multitudine, nisi uno et uiginti presulibus. Unde iam profusius sancti habitus uiri eum fugiunt, et quasi squalorem quemdam declinant, alterum Dioscorum hunc appellantes, et precursorem Antichristi, imo ipsum Antichristum existimantes, quem scilicet hominem peccati filiumque perditionis Apostolus appellasset, qui profecto extolleretur supra omne quod dicitur Deus aut quod colitur . Ceterum construit et aliam technam hic peruersorum dogmatum cultor, et persuadet imperatori precipere neminem testamentum facere, uel per alterius, nisi per Photii manus suas eleemosynas erogare: quod non ob aliud adinuenit inuentor malorum, nisi ut cum acciperet et erogaret substantias diuitum, proprias a minus curiosis erogasse  putaretur, ac per hoc a cunctis quasi dapsilis et munificus amaretur; simul etiam ut saltem per hoc omnes ei coacti communicarent, quandoquidem conspicerent, nec ipsa se animarum suarum remedia posse, nisi per manus eius saltem in ipso mortis articulo positos operari. Preterea et aliud iniquitatis sue retiaculum, quo mentes simplicium caperet, texens, quotquot ad exteriorem ab eo disciplinam instruendi ueniebant, proprio scripto spondere cogebat se secundum fidem Photii de cetero credituros; quasi due fides essent, una scilicet Christi, et altera Photii: et hoc nichilominus callide molitus, ut communionis sue quoscunque uel quomodocunque laqueis irretiret; et esset impossibile se unquam euelli,  quem nimirum constaret tot fixis herere radicibus, dum his nec aliam fidem, nisi quam ipse teneret, habere quoquo modo licuisset: quod maximum scandalum mortalibus excitauit, dicentibus: Itane, si Photius heresiarcha fuerit, debent filii nostri aut fidei catholice desertores esse, aut iuramenti uel sui chirographi transgressores? erant enim inter eos nonnulli clarissimis natalibus oriundi: nam et ante annos aliquot idem Photius duarum unumquemque hominem animarum consistere predicabat. Qui cum a Constantino philosopho magne sanctitatis uiro, fortissimo eius amico, increpatus fuisset dicente: Cur tantum errorem in populum spargens, tot animas interfecisti? respondit: Non studio quemquam ledendi, talia, inquit, dicta proposui, sed probandi quid patriarcha  Ignatius ageret, si suo tempore quelibet heresis per syllogismos philosophorum exorta patesceret, qui scilicet uiros exterioris sapientie repulisset: uerum ignoraui me sub huius fomite propositionis tot animas fore lesurum. Ad quod ille: O sapientia mundi que infatuatur et destruitur! Iactasti sagittas in multitudinem copiose turbe, et ignorasti quemlibet ex his omnibus uulnerandum. Certe omnibus liquet, quia sicut oculi, quantumlibet sint magni et aperti, si fumus palearum interiacuerit, uidere ultra non possunt; ita oculi sapientie tue, quantumlibet sint magni et patuli, auaritie tamen et inuidie fumo penitus obcecati, tramitem iustitie uidere non possunt; ac per id uerum est quod dicis, neminem ictu tuo putasse esse ledendum, cum sic  obcecatum sensum predictis aduersum partriarcham passionibus habens, nec quid emiseris preuidisti.

Interea occiditur Michel, remanet singularis in imperio Basilius. Unde et nuncupatur ab omnibus monocrator. Incipit inquirere et inuestigare quodnam fuerit sedis apostolice iudicium uel decretum tam super Iconomachis, qui sensim contra sacras imagines garrire rediuiua presumptione uidebantur, quam super Ignatio uel Photio promulgatum. Qui cum ei responsum esset apostolicam sedem ab undecima indictione, sicut ab olim in throno Constantinopolitano Ignatium stabiliisse, Photium uero nullius clericalis ordinis dignum aliquo modo censuisse, atque super his innotescendis diuersa  scripta Constantinopolim, ac per omnes orbis terrarum terminos direxisse; protinus eadem scripta curioso satis intentu requirit, et inuenta ubi a Photio profundius obruta consistebant, pre oculis ueluti specula ponit, et horum lectione magistra, que ab eadem summa sede decreta fuerant, celeri consummat effectu: id est, et Photio sacro ministerio post depositionem irregulariter abutenti, throno Constantinopolitano cedere persuadet, et Ignatium hunc recipere adhortatur. uerum quia et Ignatius thronum quo preiudicialiter fuerat expulsus, absque iterata potioris sedis, id est, prime auctoritate non recipere proposuerat, et imperator tantum  et ubique dispersum a Christi Ecclesia  generali satagebat eradicare sententia, uisum est utrique, Romam, et ad tria patriarchia fore mittendum Orientis, et a Roma quidem decreta dispensatoria, et sicut erant culparum causarumque discretiones, ita et penarum qualitates iudicandarum, necnon et personas uice fungentes apostolica postulandum; a thronis autem Orientalibus consensus nichilominus et personas ducendum. Sane notandum, quod ceteri throni nil, inter Agarenos positi, super hoc negotio sumpsere laboris; sed post Constantinopolim uenientes, quod a sede apostolica fuerat elaboratum atque decretum, reuerenter admittunt, et preconiis miris attollunt, atque huic addendum minuendumue nil omnino decernunt. Mittitur itaque Romam a parte quidem Ignatii, Ioannes metropolita  Silei., qui et Perges Pamphylie preerat Ecclesie; a parte uero Photii Petrus metropolita Sardensis, qui contra Ignatium cum iam memorato Gregorio auctor factus fuerat ecclesiastice scissionis: porro a principe destinatur regius spatharius, Basilius nomine, qui inter utramque partem coram sede apostolica medius haberetur, et fidelis eorum que sedes eadem decreuisset auditor et nuntius: sed Petrus quidem, licet noua naui, et quam ipse sibi elegerat, ueheretur, naufragium simul et mortis periculum pertulit; et qui nauim Christi, hoc est, Ecclesiam sciderat, nauis sue scissionem non inconuenienter incurrit. Ceteri sane legati Romam peruenientes, epistolas et profanum codicem, in quo continebantur gesta conciliabuli, que Photius  aduersus apostolice memorie papam Nicolaum falso fuerat commentatus; atque omnia que crebro memorato eximio presuli destinata fuerant, quia ille ad meliorem uitam migrauerat, tibi preclaro successori eius, domine iunior Adriane, presul eximie sedis apostolice, gubernacula egregie moderanti presentant. Qui accingens sicut uir lumbos tuos, et Danielis pueri spiritum [al., et decessoris pii zeli spiritum, etc.] sumens, et nec ad dexteram, nec ad sinistram a uia regia declinans, que ille decreuerat decreuisti, et que statuerat statuisti, atque omne prouidi patris edictum pius heres exsecutus, iniurias proprie sedis protinus uindicasti. Nam synodo mox apud beatum Petrum collecta, profanum codicem illum cremari censuisti, et ita fieri apud Constantinopolim, si que exemplaria  eius ibidem inuenirentur, iure mandasti; quod et factum est, et auctorem eius pro tanta temeritate denuo damnans, huius paria occultantes censura simili sequestrasti. Missisque cum auctoritate apostolica uicariis et epistolis decretalibus, iussisti fieri Constantinopoli synodum, pro multis quidem necessitatibus Ecclesie, sed pro his precipue que hucusque breuiter adnotata sunt, queque in huius synodi gestis inueniuntur, in qua scilicet Photius ob id etiam specialiter condemnatur, quoniam depositionem uel anathema presumpsit in sancte memorie papam Nicolaum nominare. Facta est igitur  hec sacrosancta synodus anno imperii Basilii pii principis tertio, que uniuersos patriarchales thronos, sicut aliarum ulla in eorum loci seruantibus presules habens, uniuersalis non inconuenienter ab omnibus appellatur. Uniuersalis est enim: primo quia catholica fides in ea et sancte leges, que non solum a sacerdotibus, sed et ab uniuersis Christianis coli debent et uenerari, contra hostes earum consona uoce defenditur; deinde, quia cum Christus in corpore suo, quod est Ecclesia, tot patriarchales sedes, quot in cuiusque mortali corpore sensus locauerit, profecto nichil generalitati deest Ecclesie, si omnes ille sedes unius fuerint uoluntatis, sicut nichil deest mortui corporis, si omnes quinque sensus integre communisque fuerint sanitatis.  Inter quas uidelicet sedes quia Romana precellit, non immerito uisui comparatur: qui profecto cunctis sensibus preeminet, acutior illis existens, et communionem, sicut nullus eorum, cum omnibus habens. Tertio, quia cum Photius tot excessuum suorum morbo uniuersam Ecclesiam maculauerit, uniuersalis curatio adhibita est, ut totum curaretur quod totum fuerat maculatum. Nam tantum huius ambitionis pullulauit longe lateque temeritas, ut mox Hierosolymis quidam laicus nomine Salomon, extemplo clericus factus, sit ordinatus antistes; quod nunquam factum est etiam ab ipso Iacobo, qui primus illic episcopus exstitit nisi postquam Photius nouiter in clero plantatus, et confestim presul factus auditus est. Apud Constantinopolim autem  nonnulli ex tunc laici etiam uirtutibus operam tribuebant, tantum ut ad hanc sacram possent pertingere dignitatem: at ubi compotes fieri nequiuerint, mox continentie frenis laxatis, in suis uoluptatibus [al., uoluntatibus.] ire ceperunt, et quod non sanctitatis, sed auaritie cultores existerent, protinus ostenderunt; adeo ut diuersis modis a Romanis missis horum quidam obtinere tentauerint, ne regula promulgaretur, que tunc de non repente secularibus in sacerdotium prouehendis in hac eadem synodo promulgata est. Preterea penes Alexandriam et Antiochiam in tantum radix huius pestis excreuit, ut a tempore promotionis crebro dicti Photii hactenus euelli non possit. Nec fatendum creditur, quod tunc uniuersalis iure diceretur, si pro fide celebrata consisteret, cum  et in hac nonnulla que ad fidem pertinent, sint definita, et in ceteris uniuersalibus conciliis multa disposita inueniantur que ad fidei doctrinam non pertinent, quod non minus in fide quam in legis preuaricatione peccent ex concilio Constantinopolitano acta [a 1Kb] ; quamuis non minus in sanctas regulas quam in catholicam fidem delinquatur, et diabolus non pro fidei prauitate, sed ob peruersitatem operum perpetuo maneat condemnatus. Nam sicut unicuique sine fide impossibile est placere Deo , ita et fides, si non habeat opera, mortua est in semetipsa ; ac per hoc huiusmodi fidei cultores,  sicut scriptum est, confitentur quidem se nosse Deum, factis autem negant ; et ideo sicut recte fidei sinceritatem maculantes, ita sancte regulam iustitie uiolantes, ab omnium sunt unanimitatis equo libramine corrigendi, uel certe iusta sententia puniendi: sicut e contra non solum recte fidei, uerum etiam sancti operis strenui custodes ab omnibus sunt laudandi, et digna premiorum celestium sorte ditandi.

Porro proprium nomen huius rite querimus synodi. Nam si hydre ac hippocentaurorum, qui non sunt, utique nomina dicuntur, quanto congruentius huius synodi nomen sciri debet, que utique est, ne uidelicet nomine carens, comparetur rebus in maris profundo positis, que quidem sunt; sed quia ad  notitiam hominum non peruenerunt, hactenus nomine carent. Itaque si synodus tantum dicatur, non proprie dicitur: habet enim hoc nomen commune cum aliis numerosis conciliis, si synodus uniuersalis appelletur. Nec sic de hac quod singulariter possidet predicabitur, nam hoc nomine cum generalibus septem synodis utitur. Porro si synodus Constantinopolitana dicatur, non dicetur proprie; sunt enim et alie Constantinopolitane synodi. Iam uero si synodus uniuersalis Constantinopolitana et octaua uocetur, nec sic definitiue nomen eius predicabitur; non enim est octaua, sed quarta synodus earum que Constantinopoli uniuersaliter celebrate sunt. Nuncupanda est ergo sine omni contradictione synodus uniuersalis octaua, ut et appellatio quam cum septem  aliis conciliis sortita est, non celetur, et nomen proprium, quod singulariter possidet, designetur.

Igitur cum hec celebraretur uenerabilis synodus, accidit me famulum uestrum missum a Ludouico piissimo imperatore cum duobus aliis uiris insignibus interesse, ferentem etiam legationem ab apostolicis meritis, decorato presulatu uestro, causa nuptialis commercii, quod efficiendum ex filio imperatoris Basilii, et genita prefati Dei cultoris Augusti, ab utraque parte sperabatur simul et parabatur. In tam enim pio negotio, et quod ad utriusque imperii unitatem, imo totius Christi Ecclesie libertatem pertinere procul dubio credebatur, precipue summi pontificii uestri querebatur assensus. Dei ergo nutu actum est ut tanti negotii cum loci seruatoribus apostolice  sedis et ipse fine gauderem, et ueniens fructuum in exsultatione portarem manipulos, qui per septennium ferme pro eo indefesse laboraueram, et per totum orbem uerborum semina sedulo scribendo disperseram.

Nam pene omnia que ad presens negotium pertinent, queque a sede apostolica Latino sermone prolata sunt, siue que in huius synodi codice, siue que in aliis uoluminibus continentur, ego summis pontificibus obsecundans, decessori scilicet uestro ac uobis exposui, et postmodum Constantinopoli pro predicta causa repertus, non pauca in his uestris loci seruatoribus, ut ipsi quoque testantur, solatia prestiti, qui etiam diuersos hominum  euentus considerans, gesta huius synodi, que apostolice sedis loci seruatores in uno uolumine secum portaturi conscripserant, in altero codice transcripta Romam usque deferre proposui. Unde factum est ut eisdem loci seruatoribus in predones incidentibus, et codicem ipsum cum omnibus supellectilibus suis amittentibus, ego codicem quem detuleram Romam, uexisse dignoscerer, quem sanctitas uestra grato suscipiens animo, mihi ad transferendum in Latinam tradidit dictionem ad quod opus ego idoneum esse me denegaui, licet in interpretandis ex archiuo in Romanum sermonem scripturis presenti tempore quoddam conamen arripere nitar, et nonnulla iam ad edificationem plurimorum, et precipue uestri decessoris hortatu interpretatus edidisse dignoscar.  uerum uicit iussio tanti pontificis, dum non deest obedientia prompti ministri. Interpretans igitur hanc sanctam synodum, uerbum e uerbo, quantum idioma Latinum permisit, excerpsi; nonnunquam uero manente sensu, constructionem Grecam in Latinam necessario commutaui. Rara preterea interpreti doctiori enucleanda seruaui; quedam etiam sicut mihi nota erant, nimirum qui tam Rome quam Byzantii positus, in cunctis his sollicite laboraui, scholiis in marginibus codicis exaratis adnotaui, uel etiam, sicut mihi uisum est; explanaui. Sane et hoc notandum quia quedam scripturarum, que super his a sede apostolica Constantinopolim misse sunt, deficientibus urbis eiusdem interpretibus, non ex toto recte translata in Grecitatem  inueni; quorum ipse nonnulla, et quantum angustia illic morandi permisit temporis, emendaui; partim uero ut reperi hactenus incorrecta reliqui.

Ad extremum plane monendum est, et pro futurorum cautela temporum arctius memorie commendandum, ne forte procedente tempore in Grecis codicibus reperiatur huic sancte synodo quidquam a Constantinopolitana suatim additum uel mutatum, nichil minus uel amplius in eadem synodo definitum fuisse, nisi que in Greco eiusdem synodi actionum codice in Romana Ecclesia scripta reperiuntur, et in Latinitatem fideli satis stylo translata, in archiuo eiusdem Ecclesie recondita comprobantur, queque omnium patriarchalium sedium loci seruatorum, et ipsorum quoque imperatorum atque cunctorum antistitum  subscriptionibus roborata, et nunc usque signata consistunt. Sane epistole tam synodi quam patriarche et imperatorum ad Romanum pontificem misse, que in codicis actionum ipsius synodi calce habentur inserte, reuerenti sunt cultu recipiende. Nam a totius synodi consensu, dum adhuc ageretur, decrete sunt et exposite. Cur autem ista premiserim, breuiter adnotabo. Siquidem cum rex uulgarorum cum propria gente Christi fidem suscepisset per hominem Romanum, id est, quemdam presbyterum Paulum nomine, documentum atque mysterium propositum habuit a sede apostolica, non modo fidei regulam, sed et sancte legis sumere disciplinam: quod et fecit, non solum a prefato presbytero,  uerum etiam per diuinam reuelationem instructus; que sic temporum qualitatem discreuit, ut postrema in priorem reformaret statum et ordinem. Nam tota Dardania, Thessalia, Dacia, et utraque Epirus, atque cetere regiones iuxta Istrum fluuium site, apostolice sedis uestre moderamine antiquitus precipue regebantur et disponebantur. Sed postquam imperatores Romanorum, qui nunc Grecorum appellantur, uariorum fautores uel incentores effecti errorum, sanctam Christi Ecclesiam diuersis heresibus scindere minime formidauerunt, scidit Deus imperium eorum, et in Occiduis partibus paulatim regnare, superno decernente iudicio, cessauerunt, donec Romanos pontifices suis prauitatibus incuruare conantes, nec ualentes, ac  per hoc multiplicibus penis afficientes, Hesperie potestatem iam prorsus amitterent, Occidentis etiam amisso imperio, nichilominus Romanis pontificibus, quia iam iubere nequeunt, suadere nituntur; suis lesis fauorem sensibus accommodandum. Sed quia isti cum Petro super petram uere confessionis stantes, pestiferam suggestionem audire possunt, obaudire non possunt, mox illi quoniam aliter eos ledere nequeunt, patrios et antiquos terminos transferunt, priuilegia sedis apostolice corrumpunt, et pene omnia iura disponendarum dieceseon auferunt, atque suis hec fautoribus consentaneis et sectatoribus conferunt; cum quibus etiam ius, quod sedes apostolica super predictas regiones habuit, quia iuxta se site uidebantur, usurpant, et Constantinopolitane  diecesi nequiter applicant; cum beatus papa uideatur dicere Innocentius ad Alexandrum Antiochenum inter alia scribens: Non ergo uisum est ad mobilitatem necessitatum mundanarum, Dei Ecclesiam commutari, honores aut diuisiones perpeti, quas pro suis causis faciendas duxerit imperator; sed his nec ipsi diu fruuntur, siquidem iam memorata uulgarorum gens protinus irruit, et uniuersa circa Danubium occupat: sicque Greci principes, quod sedi subripiunt apostolice, in duplum quodammodo et secundum legem resarcinant: nam cum iure dieceseos usurpate etiam sua, id est imperii proprii partem potestatis amittunt. uerum tandem aliquando uolens omnipotens Deus, qui olim filios Isrel etiam post triginta et quadringentos annos ab affligentium  pressuris eripuit, salubremque doctrinam edocuit, has etiam regiones cum populo suo ad rectum fidei tramitem equamque iustitie normam perducere, inspirauit iam memorato principi uulgarorum, per merita Petri, cuius in arcto situs interuentionem sibi apud Deum adesse precatus est, sicque de numerosis cuneis hostium triumphauit, mittere Romam, et a sede apostolica fidei et sane traditionis postulare doctrinas; quod pius princeps non segnis exsecutor effecit, et mittens ad apostolicam sedem cui decessor uester tunc papa egregie sanctitatis presidebat Nicolaus, et non solum dogmata orthodoxe fidei, uerum etiam sancte uite disciplinam ab ea, quin et ad utrumque idoneos institutores expetiit, et  accepit, Paulum scilicet Populoniensem et Formosum Portuensem, sancte conuersationis antistites. Qui ad principem peruenientes, totamque iam memoratorum uulgarorum patriam, cuius supra partes commemorauimus, peragrantes, terram cordium lingue uomere prescindendo, et Christum, exstirpatis errorum uepribus, in hominum mente plantando, fluentisque sacri baptismi rigando, atque impositione manuum suarum super capita fidelium, et Deo dicata templa uel altaria incrementum perfectionis per sanctum Spiritum inuocando, dum apostolicus ille pontifex, et ut ita dicatur, celestis homo et terrestris angelus superstes habitus est, minime cessauerunt. Ad cuius imitationem eadem agi strenue, tu successor eius alme ac summe magnitudinis  presul, medullitus anhelasti, et in his consummandis satagere non cessasti. In tantum autem pietas creuerat principis, et abundabat circa beatum Petrum uenerationis affectu, ut quadam die manu propria capillos suos apprehenderet, et contemplantibus cunctis, se Romanis missis tradiderit dicens: Omnes primates et cuncti populi uulgarorum terre cognoscant, ab hodierno die me seruum fore post Deum beati Petri et eius uicarii.

Que Greci de die in diem audientes inuident, et tante glorie auidi, ut eum possit a Romana sede auertere, diuersa requirunt ingenia, munera post munera numerosa mittentes, et sophistica ei argumenta creberrime proponentes. At ille ut columna mansit immobilis, donec eorumdem Grecorum fraude  deciperetur, scribentium ei, atque dicentium: quod de patria illa utrum Romano an Constantinopolitano pontifici subdi debeat, inter uicarios Romanos, patriarchamque Ignatium Constantinopoli disceptatio fuisset canonice uentilata; et coniunctis Romanis Orientis sedium loci seruatores iudicauerint uulgarorum diecesim urbi fore subiiciendam, cui ante uulgarorum aduentum subdebatur: cum alia sit in mundanis negotiis, alia in ecclesiasticis dispositio iuris; et quamuis regio illa Grecis fuerit antea subdita, nullum tamen in ea sibi ius uindicare legitime potuerunt, quam armis olim amissam per tot tempora bellando recipere non ualuerant: quamuis et priusquam Grecis fuerit subdita, Romani hanc possedisse patescant, nec illam Greci, ut supra monstratum est,  tenuisse memorentur, nisi dum sceptris Romanicis potirentur. Quanquam etsi huic Greci principes regioni, quantum ad rempublicam attinet, dominati sint, non tamen preiudicare possunt Dei Ecclesie iuri, que quantumlibet illi cum diuersis nationibus conflictantes, siue uicti, siue uictores exstiterint, non nouit nisi caritatem et pacem. Unde quidam magistrorum eius exclamat: Si quis uidetur contentiosus esse, nos talem consuetudinem non habemus, neque Ecclesia Dei ; licet hoc ipsum an loci seruatores Orientis decreuerint, nullis certis probetur indiciis. Quamuis enim Romani loci seruatores et uulgarorum missi cum imperatore, seu patriarcha, necnon et Orientis loci seruatoribus conuenissent,  his tamen omnibus in uno conclaui positis, nulli deforis uenienti patebat aditus, nisi cui uel imperator uel patriarcha forsitan permisisset. Unde factum est ut quidquid Romani assererent, nec Orientis loci seruatores, nec uulgares missi intelligerent: et rursus quidquid Orientales dicerent, nec Romani loci seruatores, nec uulgarorum missi cognoscerent. Dum uidelicet nullus adesset, nisi unus imperatoris interpres, qui nec Romanorum, nec Orientalium loci seruatorum uoces aliter audebat edere, nisi ut iam imperator ad subuersionem uulgarorum imperarat; excepto quod datum est missis uulgarorum quoddam scriptum Grecis uerbis et litteris exaratum, continens quasi loci seruatores Orientis inter loci seruatores Romanos et patriarcham  Ignatium arbitros [f. arbitri] existentes, iudicauerint, uulgarorum patriam que in Illyrico constituta est, diecesi Constantinopolitane subiiciendam, cum ab olim in utraque Epiro, Dardania, Dacia, Thessalia et ceteris in Illyrico sitis prouinciis semper sedis apostolice dispositio facta clareat, sicut diuerse pontificum Romanorum a Damaso papa per easdem prouincias misse testantur epistole, et has Grecorum principes sola ui, fauentibus sibi Constantinopolitanis presulibus, causa duntaxat quam superius adnotauimus, exhortans, ab apostolica sede subegerunt. Super quibus recipiendis ideo apostolica sedes nullam reperitur fecisse querelam, quoniam mox has, ut predictum est, sepe memorata uulgarorum natio adit, et sibi iure potestatis  omnia uindicat. At ubi religio redit, confestim et dieceseos fas sedi proprie reformatur. Hec cum Romani, et his similia, loci seruatores summatim Grecorum locutiones aduertentes, assererent, etiam hoc persecuti sunt, dicentes: Omnibus liquet, neque nos, neque loci seruatores Orientalium sedium causa uindicandarum quarumlibet dieceseon ueniendi Constantinopolim inuitatos, sed controuersiam, pro qua disponenda et definienda, uel a piis imperatoribus expetiti, uel a presulibus nostris destinati sumus, Deo auctore, sane dissoluimus, et propria singuli subscriptione signauimus: super diecesi autem Illyrici, quam sedes apostolica iure prisco et impresentiarum sibi a possessoribus eius reddito nunc quieta retentione possidet et regulariter  utitur, eadem principalis sedes neque pulsata est, neque ut pro ea mitteret, altercandum ullo modo prouocata; sed neque nos personas aduocatorum uel assertorum eius assumimus, neque quid illa si adesset, responderet obiectis, agnoscimus; quippe qui nichil hinc ab ea in mandatis accepimus, ac per hoc disceptare non iussi quidquam non possumus; uerum nec loci seruatores Orientis iudicium se personas assumpturos in controuersiis, in quibus ab utraque non sunt parte iudices appellati uel electi, coniicimus, presertim cum Apostolus perhibeat: Mediator, inquiens, unius non est; et sacri canones non quorumcunque, sed electorum iudicum sententiam minime spernendam edoceant, et quidam  probabilium Patrum dicat: Iustus mediator non est, qui sic unam partem audit, ut alteri parti nichil reseruet. Hec itaque diximus, intentos reddere studiosos curantes, ne forte processu temporis quidquam de subiicienda Constantinopolitane diecesi uulgarorum terra statutum uel definitum ab uniuersali et octaua putetur synodo, uel actionum illius codici a Grecis hinc aliquid adiici presumatur. Nam familiaris est illis ista presumptio, et singularis quodammodo ambitionis indicium: siquidem in secunda synodo contra statuta magne Nicene synodi, et sanctorum decreta presulum Romanorum, Alexandrine priuilegia sedis Constantinopolitano contulere pontifici; et quedam penes illos reperiuntur capitula regularum, que illi quidem tertie  dicunt existere synodi, cum apud Latinos nec in uetustissimis inueniantur editionibus. In quarte quoque synodi quibusdam codicibus quoddam de priuilegiis Constantinopoleos ostendunt capitulum, quod inter canones eiusdem synodi ab uniuersa Ecclesia ueneratos, nec Latinitas, nec alia lingua sub sole recipere comprobatur. Quodque licet ab Anatolio, et imperatore, uel fautoribus eorum, post omnia gesta synodi et prolatos canones in absentia Romanorum loci seruatorum clam depromptum exstiterit, mox tamen ibi ipsum ab eisdem loci seruatoribus est repulsum, et a sede apostolica, que ut eadem synodus fieret sola decreuit, solaque ius habuit eos recipiendi quos synodica decreta protulerant, non solum non admisit, uerum etiam continuo respuit; quodque  Anatolius uel imperator, quia ut firmaretur a sede apostolica, cui tunc magnus presidebat Leo, impetrare non potuit, in eius positum potestate confessus est. Nihilominus et alia ostendunt regularum numerosa et presumptuosa satis capitula, prisce traditioni penes omnia ualde contraria, que a sexta falso perhibent synodo promulgata; cum sexta synodus nullam protulerit preter fidei regulam: sed quas eius asseuerant regulas, longe post sextam synodum ab ipsis constat esse penes se priuatimque depromptas. Porro in septime synodi codice, quia sepe contra canones Constantinopoli ex neophytis antistites prouehuntur, et eo tempore Tarasius ex laicis patriarcha fuerat ordinatus, ita epistolam beate recordationis pape  Adriani existimant transcribendam, ut nichil in ea ex his que ad predictum presulem uel contra neophytos idem pontifex sanctissimus scripserat, uel scriptum, uel translatum Grece reperiatur. Sic igitur Greci, accepta occasione celebratorum uniuersalium conciliorum; frequenter egisse clarescunt, et nunc minuendo, nunc addendo uel mutando, nunc in absentia sociorum, nunc in abscondito angulorum, nunc extra synodum, nunc post synodum, astutia sua, imo fraude communibus sanctionibus abutuntur, et ad suos libitus cuncta que sibi uisa fuerint, etiam uiolenter inflectunt. Itaque quidquid in Latino actionum octaue synodi codice reperitur, ab omni est  fuco falsitatis extraneum; quidquid uero amplius siue de diecesi uulgarica, siue aliunde in Greco eiusdem synodi codice forsitan inuenietur, totum est mendacii uenenis infectum. Denique disceptatio, quam coram imperatore, uicariis et uulgaribus, tantum super uulgarum terra supra fuisse significauimus actam, post synodum consummatam, canonesque in uiginti prolatos et septem tantum capitulis atque terminum fidei depromptum, et omnia hec in quinque codicibus scripta siue compacta, et omnium subscriptionibus roborata, sed et ipsos codices plumbea bulla munitos, atque sigillatim loci seruatoribus traditos,  patriarchalibus sedibus deferendos, effecta est. Ne ergo Grecorum suatim astutia, quin potius dolositas etiam circa presentem synodum agat: hec me admonendi causa dixisse sufficiat. Ceterum bene noui quod iuxta Prouerbiatorem, Frustra iactatur rete ante oculos pennatorum . Unde quisquis sapientie ac prudentie pennis ad alta sustollitur, omnes insidiarum muscipulas, que a Grecis in infimis tendi poterunt, alto contemptionis saltu transcendet. Diuinitas apostolatum uestrum per multos annos seruare dignetur, domine beatissime papa.



[a 1Kb] BREuIS COMPENDIOSUS MONUMENTORUM


A sancta et uniuersali synodo uIII per singulas eius sacratissimas actiones facta pro catholica Ecclesia, id est, pro apostolicis et orthodoxis dogmatibus, et ipsius saluberrimo statu.

 Prima quidem actio continet prefationem et sessiones, synodi preceptionem, patriarchalium personarum ingressionem, male tractatorum episcoporum, hortatum Romanorum uicariorum, eos ad sedendum iubentem: epanagnosticum ab imperatore missum, assertionem uicariorum et principum, interrogationes Bahanis patricii et prepositi, et responsiones Romanorum uicariorum, epistolam Adriani pape ad Basilium imperatorem, gratiarum actiones synodi post lectam epistolam, Theodosii patriarche Hierosolymorum epistolam ad Ignatium patriarcham, approbationes commendatitiarum epistolarum, libellum Romanum, interlocutionem prefati Bahanis, laudes libelli, definitionem Thome Antiocheni et Elie Hierosolymitani  uicariorum capitulatim, secundum statuta pape Nicolai factam approbationem definitionis, interrogationes senatus pro Photio, et responsiones uicariorum: harum approbationem, gratiarum actiones et laudes.

Secunda uero continentur actione sessio synodi, ingressio episcoporum qui ceciderant, libellus eorum, interlocutio uicariorum Romanorum pro libello Romano scribendo, lectio et scriptio eiusdem libelli, receptio episcoporum, ingressio presbyterorum, diaconorum, et subdiaconorum, cum libello penitentie, et horum scripti ab eis Romani libelli receptio: epitoma, eorum qui ceciderunt laus cum interpretationibus uersuum.

Tertia autem actione habetur sessio synodi, suggestio  Metrophanis et quorumdam cepiscoporum eius pro legendis epistolis imperatoris Basilii, et Ignatii patriarche, Romam missis, exactio uicariorum pro efficiendo Romano libello, aliqui episcopi, qui interim hoc agere renuerunt, sed postea perege  runt: epistole imperatoris predicti et Ignatii patriarche ad Nicolaum papam, epistola Adriani pape ad Ignatium patriarcham per Donatum et Stephanum episcopos, et Marinum diaconum; gratiarum actiones et laudes et uersus.

Quarta preterea refertur actione sessio synodi, relatio de Theophilo et Zacaria dudum episcopis: interlocutio senatus, Metrophanis metropolite ac Romanorum uicariorum: ingressio Zacarie ac Theophili in sanctam synodum, et altercatio ipsorum et Romanorum uicariorum: epistola Nicolai pape ad Michelem imperatorem per Radualdum et Zacariam tunc episcopos destinata: interlocutio iudicum, et epistola eiusdem pontificis prefato imperatori per Leonem a secretis transmissa; interlocutio  Theophili dudum episcopi, et Theodori metropolite Carie; epistola pape Nicolai ad Photium per Leonem a secretis: exhibitio non recepti Photii a patriarchiis: memoria libellorum a Zacaria et Theophilo Rome factorum: preces cum laudibus.

Porro quinta continetur actione sessio synodi copiosior, annuntiatio Pauli chartophylacis, Zacariam siue Photium adesse nuntiantis: missio hominum uicariorum cum imperiali homine ad eum, et ipsius cum ipsis sermocinatio; lectio sermonum Photii, et dictatus ad eum synodi per Eliam syncellum; lectio uocis Photii; acclamatio synodi ad Photium: ingressio Photii, et quis esset, et si reciperet constituta Patrum. uicariorum percunctatio Romanorum, silentium, et tandem locutio Photii ac Orientalium:  uicariorum responsio, hortatio Romanorum uicariorum: sed rursus Photius tacet; lectio epistolarum Nicolai pape, que lecte sunt in quarta actione: sed Photius iterum silet, ante quem et altera Nicolai pape legitur epistola sibi per Radualdum et Zacariam  missa: allocutio Elie uicarii Hierosolymitani; allocutio Romanorum uicariorum; que lecta sunt approbantur; hortatio Romanorum uicariorum et Bahanis patricii ad Photium, et eius responsio. Item Bahanes admonet, et Photius tacet, et sibi datis induciis, egreditur, et sepe dictus Stephanus laudat.

Iam uero sexta scribitur actione sessio synodi, pronuntiatio Metrophanis metropolite Smyrne, epanagnosticum Romanorum uicariorum; intromissio episcoporum Photii, ante quos lecte sunt epistole pape Nicolai ad Michelem imperatorem et Photium per Leonem a secretis misse, quasque quarta continet actio: acclamatio Elie syncelli, disputatio imperatoris Basilii et Euchemonis ac reliquorum Photii  episcoporum: assertio Zacarie Photii episcopi, et disputatio imperatoris cum episcopis partis Photii: locutio Eulampii, et indignatio Romanorum uicariorum; imperatoris uerbum, et requisitio episcoporum ab Ignatio consecratorum, a Romanis uicariis cum eis loquentibus: contradictio Metrophanis metropolite Smyrne aduersus prescriptum Zacariam, sermo Romanorum uicariorum et admonitio imperatoris ad schismaticos: similiter Romanorum uicariorum et ceterorum ad eosdem iterata imperatoris admonitio, simul et laudes.

Septima sane actio indicatur conuenientium sessio, ingressio Photii baculo innixi, quem ab eo Marinus Romanus uicarius iubet auferri; uicariis Romanis Photium ad faciendum libellum hortantibus,  et cum omni synodo ad penitentiam prouocantibus, ille hos e contra cum suis ad penitentiam magis impellit; cui contradicit Orientalium uicariorum sermo. Bahanis interrogatio, Photii responsio, et eius episcoporum ingressio, synodi et Photii episcoporum intentio, allocutio ad eos imperatoris per Bahanem prepositum, et huius cum illis altercatio, et imperatoris assertio: Photii rursus episcoporum et Bahanis dissensio, uicariorum Romanorum pro legenda epistola pape Nicolai clero missa Constantinopoleos, exhortatio; quod et factum est: item epistola pape Adriani ad Basilium imperatorem per Theognostum exarchum, et altera ad Ignatium missa: lectio epistolarum Adriani pape ad imperatorem et patriarcham per Donatum, Stephanum et Marinum  uicarios destinatarum; que in tertia scripta sunt actione: et concilii ab eodem papa in ecclesia beati Petri collecti gestorum subscriptio pape, episcoporum, presbyterorum et diaconorum: commonitorium Romanorum uicariorum ad Photium, acclamatio Ignatii ad synodum, anathematismus Photii et partis eius, seu preconia et imprecationes imperatoris et synodi: ac super Photio uersus.

Octaua quoque memoratur actione synodi sessio, imperatoris allocutio per Bahanem, et Romanorum uicariorum pro abolendis chirographis iniustis, et  horum cum actis conciliabulorum, a Photio contra papam Nicolaum et patriarcham Ignatium patratorum combustio: libellus Petri monachi, et examinatio falsorum uicariorum, et de huiusmodi beati pape Martini capitulum: allocutio Metrophanis, Theodori Crithini Iconomachi accersio, et super ipsis discussio: capitulum pape Nicolai de imaginibus, conuersio quorumdam Iconomachorum, imperatoris et synodi monitis: anathematismus in Iconomachos et in Photium et partem eius prolatus, preces et laudes.

Ceterum nona nichilominus actione continetur, post sessionem synodi, suggestio senatus annuntiantis uenisse uicarium Alexandrine sedis, cuius hortante synodo, epistola commendatitia legitur et  ipse receptus; que acta sunt approbat, et ita sensus eius: recitatur in scriptis examinatio falsorum testium, qui contra patriarcham iurauerunt Ignatium, et horum penitentia: inde intromissio et discussio uestimenta sacerdotalia induentium, cum essent seculares, diuina quasi celebrant mysteria: sermo Romanorum uicariorum et alter Orientalium: iterata falsorum uicariorum discussio, gratiarum actio; imprecationes et laudes, atque super Photio uersus.

Porro decima continet actio synodicam sessionem, considentibus imperatoris Occidui, et principis Bulgarici missis; regulas et terminum fidei ab eadem expositum synodo: interrogatio imperatoris, et totius synodi responsio approbans  regulas lectas et terminum, imprecationes quoque ac laudes; gratifica uox imperatoris ad synodum: sermo eiusdem imperatoris, in quo episcopis bona promittit, et hortatur, ut si quis aliquid contra synodum dicere uelit, sine timore fateatur; licet non esse laicis super ecclesiasticis negotiis disponendi ius, magistra ratione demonstret: monet ut schismata uitent, ut contra hereses uigilent, ut contentiones declinent ut forma sint subditis; interrogatio imperatoris, utrum synodo placeat, quod lectum est: que omnia approbat et subscriptione firmare pollicetur: imperator post omnes episcopos se uelle subscribere dicit; ordo subscriptionis, uox senatus, synodo recipere profitentis: laudes, subscriptiones  uicariorum, imperatorum et episcoporum: epistola synodi encyclica, et ad Adrianum sanctissimum papam, epistola imperatorum ad patriarchas; item epistola patriarche Ignatii ad Adrianum sanctissimum papam, consulentis eum super tribus Capitulis: mox post synodum eiusdem sancti concilii consultu transmissa epistola imperatoris Basilii ad eumdem, epistola eiusdem beatissimi pape rescribentis ad eumdem principem.

Expliciunt capitula, quid unaqueque synodi actio contineat, breuiter indicantia.



GESTA SANCTAE AC UNIuERSALIS OCTAuAE SYNODI, QUAE CONSTANTINOPOLI CONGREGATA EST.



ACTIO PRIMA

 Dei principale uerbum, quod ipsa ueritas est, Christus uidelicet omnium nostrum Saluator et Dominus, habens nimirum uniuersorum seculorum in se notionem et circumplexionem, et omnia sciens antequam essent, consulens sancte catholice et apostolice Ecclesie sue, male operantium uersutias preostendit, ita dicens in Euangeliis: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces: a fructibus eorum cognoscetis eos ; per quos uidelicet manifeste notauit formam malignitatis et prauitatis, que absconsa est in interiori homine: qui [a 1Kb] speciem quidem et formam pietatis demonstrant, actiones uero similes pessimis affectionibus, que circa animam sunt, operantur. Propterea mox intulit: Nunquid colligunt  de spinis uuam, aut de tribulis ficus? Ita omnis arbor bona fructus bonos facit, mala autem arbor fructus malos facit . Et ostendens quod impossibile sit ea que alterius sunt generis in alterius transmutari naturam, continuo intulit: Non potest arbor bona fructus malos facere, neque arbor mala fructus bonos facere: omnis arbor non fructum bonum faciens excidetur, et in ignem mittetur. Itaque a fructibus eorum cognoscetis eos . Photius igitur est etiam temporibus nostris uir malignitate ac nequam opere plenum interiorem hominem habens, qui propter ambitum et amorem glorie, et ut uocaretur Rabbi, bonum se esse fingebat, et habitum et formam pietatis habere simulabat. In quibus et tunc  imperantes traduxit atque seduxit; et per humanam machinationem, et regiam potestatem atque potentiam, Ecclesiam nostram obtinuit, legitimo et beatissimo summo pastore illius et sanctissimo patriarcha Ignatio inique deiecto atque expulso: sed post paululum, et mox figurata persona sublata, et hypocrisi in abolitionem conuersa, declarata est rursus ex fructibus arbor etiam eisdem ipsis qui propemodum imperium retinebant, et inconsulte hunc promouere  proposuerunt, ac inutiliter et infructuose postea penituerunt [b 1Kb] : sed et fugiendus et odiendus omnibus; quibus, qui in orbe nostro sunt, piis et industriis etiam magis effectus est, maxime autem et precipue misericordissima principali et Dei prouidentia sancte Romanorum Ecclesie et patriarchalibus thronis qui in Oriente sunt, manifestum eum faciente per pessimos prauosque fructus, quos germinauit. Hinc ergo zelator Deus et ultionum Dominus, qui aduersarios suos et contemptores auferri diuine iustitie, ueluti alterum Eliam Zeloten reperiens, beatissimum papam Nicolaum excitauit in auxi ium ueritatis: qui in Spiritu sancto et lupi pellem per ea que scripsit, crebro dirupit, et interiorem insaniam et rabiem publicauit, et palam exhibuit,  Deique sermonem, qui est discretor cogitationum, et gladium spiritus opponens, confestim ac statim arborem radicitus amputauit; quippe que neque bene plantata fuerat, neque fructus bonos emiserat: atque raptorem, et lupum, et grassatorem animarum, tanquam latronem et furem interfecit, et confusionis sacerdotes, qui cum eo erant, pariter interemit; magis autem quemadmodum alter Petrus, alterum Ananiam furtim auferentem aliena, et Spiritui sancto mentientem, suorum sententia uerborum occidit , ministrante uidelicet et obsequente diuine uoluntati atque decreto, Christi amico et diuinitus gubernato, ac secum ferente nomen [c 1Kb] , Basilio Deo amicissimo imperatore nostro, qui uniuersalem synodum congregans, que uisa sunt Spiritui  sancto, pie peregit, reprobato quidem et omnimodis deiecto atque abrogato eo, qui secundum antiphrascos tropum nominatus est Photius [d 1Kb] , abdicatis autem et his qui ab eo promoti sunt, et in quocunque gradu ecclesiastico consecrati: quibusdam quidem horum omni tantummodo sacerdotali catalogo priuatis, eo quod redarguerint et reprobauerint etiam multum ante consecratorem suum, super his que hunc inique ac irregulariter gerere conspiciebant:  quibusdam autem una cum ipso abdicatis simul et anathematizatis, eo quod sectatores eius et consonantes in omnibus ipsius nequam operibus deprehensi sint: insuper et Iconomachi, qui contra sanctas et uenerabiles imagines impios et lesos sensus habent; id est quod et illi existimationis et damnationis acceperunt decretum atque sententiam, corroborato uidelicet et incardinato regulariter atque synodice in propria sede Ignatio, sanctissimo patriarcha Constantinopolitano, ita ut nunc diuine Scripture compleatur eloquium, quod dicit: Perfectio rectorum deducet eos, et supplantatio reprobantium captiuabit eos .



INCIPIT ACTIO.

In nomine Patris, et Filii, et Spiritus sancti.  Amen. Anno tertio consulatus amicorum Christi et piissimorum imperatorum nostrorum Basilii et Constantini perpetuorum Augustorum, indictione tertia, mense Octobris, die quinta, feria quarta, propositis pretiosis et uiuificis lignis et intemeratis salutis nostre Euangeliis in dextris partibus catechumeniorum [a 1Kb] nominatissimi templi sancte ac magni nominis Sophie: conuenientibus autem Donato et Stephano, Deo amabilissimis episcopis, et Marino uenerabili diacono, locum tenentibus Adriani, sanctissimi ac beatissimi archiepiscopi senioris Rome, et Ignatio honorabilissimo archiepiscopo magni nominis Constantinopoleos noue Rome, et sanctissimis uicariis Orientis, Thoma uidelicet sanctissimo metropolita Tyri, locum tenente sedis Antiochie, eo quod  eadem uiduata esset Ecclesia; et Elia Dei cultore presbytero et syncello, locum tenente Theodosii sanctissimi archiepiscopi sedis Hierosolymorum. Deinde secundum iussionem amicorum Christi et piissimorum magnorum imperatorum nostrorum Basilii et Constantini, presentibus et audientibus laudabilissimis patriciis, uidelicet Theodoro laudabilissimo patricio et preposito, Hemerio laudabilissimo proconsule ac patricio, Theophilo laudabilissimo proconsule ac patricio, Leone laudabilissimo proconsule ac patricio, Ioanne laudabilissimo patricio ac logotheta exeosdromi [b 1Kb] , Leone laudabilissimo patricio et domestico excubitorum, Paulo laudabilissimo patricio et eparcho pretoriorum, Manuele laudabilissimo patricio, Theophylacto laudabilissimo  patricio, Petronace laudabilissimo patricio, et Oreste protospathario et domestico ycanatorum [parentum]. His ergo congregatis, sanctissimi uicarii senioris Rome, et Ignatius sanctissimus archiepiscopus Constantinopoleos, et honoratissimi uicarii Orientis dixerunt: Ingrediantur episcopi omnes, quoquot laborauerunt et certauerunt pro uerbo ueritatis, utpote consentanei Ignatii sanctissimi archiepiscopi Constantinopoleos. Et ingredientibus illis,  Nicephoro uidelicet Deo amantissimo metropolita Amasie, Ioanne Deo amantissimo metropolita Silei, Niceta Deo amantissimo metropolita Athenarum, Metrophane Deo amantissimo metropolita Smyrne, Michele Deo amantissimo metropolita Rhodi, Georgio Deo amantissimo episcopo Iliopoleos, Petro Deo amantissimo episcopo Troadis, Niceta Deo amantissimo episcopo Cephaludii, Anastasio, [al. Athanasio] Deo amantissimo episcopo Magnesie, Nicephoro Deo amantissimo episcopo Crotone, Antonio Deo amantissimo episcopo Alisi, et Michele Deo amantissimo episcopo Cercyrorum: sanctissimi uicarii senioris Rome et Orientis dixerunt: Sedeant secundum ordinem suum, quia digni sunt, et beatos et ter beatos hos estimamus. Et sedentibus eis,  stans in medio Bahanes famosissimus patricius et prepositus, ad sanctam synodum dixit: Imperator noster sanctus epanagnosticum [c 4Kb] transmisit, et si iubetis, et placet uobis, recitetur coram sancta synodo. Sanctissimi uicarii senioris Rome ac Orientis dixerunt: Placuit nobis sermo. Et accipiens Theodorus uir deuotus a secretis legit: Cum diuina et benignissima prouidentia nobis gubernacula uniuersalis nauis commisisset, omne studium arripuimus, et ante publicas curas, ecclesiasticas contentiones dissoluendi, et procellas, que per multos annos ex inuidia odientis bonum satane expanse sunt, in stabilem tranquillitatem per meliorem quamdam prouisionem transferendi: hic quidem, munito diuinitus imperio nostro semper hoc desiderium gerente,  et ita opportunum esse optime perpendente, ac ab aliis patriarchalibus sedibus uicarios adducere, propter iam dictam causam, iudicante, cooperatus est intentioni gubernati diuinitus imperii nostri solus infinite potentie rex et princeps pacis, et, ut aspicitis, consilium nostrum compleuit, et in idipsum conuenire atque concurrere fecit, a seniori quidem Roma episcopos duos, et diaconum unum de definitis septem, prudentia et intellectu ac uita uenerabili decoratos [d 1Kb] ; ab Oriente uero protothronum Antiochie, id est, sanctissimum metropolitam Tyri, omni reuerentia plenum: a Hierosolymitana autem sancta Dei Ecclesia, sancta uidelicet Sion, de qua exiit qui prophetatus est, et noua lex, et discretor omnium gentium Domini sermo, sanctissimum syncellum uirum  apostolicum, et omni sapientia diuina et humana refertum. Igitur cooperatione et gratia Christi uniuersorum regis, et Dei cuncta tenentis, his, que praua omnibus uobis esse uidebantur, in directa, et asperis in uias planas, imperatoria diligentia et studio nostro translatis, commonemus et cohortamur omnes uos, fratres, ut cum multo pudore ac reuerentia conueniatis ad sanctam hanc et uniuersalem synodum, tanquam et communem, et uniuersis aptam,  atque sine liuore medelam, nullam uitiosam motionem uel affectum ferentes, nec ad contentiosam uoluntatem respicientes, sed potius uinci bene, quam uincere culpabiliter ac iniuste scientes. Sic enim unusquisque, qui uitiatum interiorem patitur hominem, sanitatem et eternam salutem recipiet. At uero et ad uos ipsos acclamationem imperii nostri proponimus; quippe qui potestatem synodici iudicii diuinitus accepistis. Etenim uos ueritatis esse ac diuine iustitie, secundum quod est possibile, dilectores et imitatores nequaquam quidem ambigimus: sed ut et Deo munitum imperium nostrum, secundum datam sibi potestatis mensuram, in ecclesiasticis negotiis nichil tacuisse patescat eorum que debentur atque conueniunt; deposcimus et religionem  uestram, ut omnis gratie ac odii nunc maxime superatrix efficiatur; quin potius et impassibili beateque nature ad personam non accipiendam, omni robore, quantum fieri potest, assimiletur; et neque personam potentis per gradum uel per amicitiam accipiat, neque pauperis misereatur in iudicio: sic enim secundum consilium utique ac uoluntatem Dei, atque tranquillissimi imperii nostri, pacatissima subsequetur ecclesiarum ordinatio. Et post lectionem, uicarii senioris Rome dixerunt: Ista res uniuersalis est, et pertinens ad utilitatem Ecclesie; et hoc recitari sancte synodo placet, et nobis omnibus. Thomas et Elias sanctissimi uicarii Orientis dixerunt: Placuit et nobis similiter; et sacer senatus dixit: Et nobis omnibus placuit. Et surgens iterum Bahanes  famosissimus patricius et prepositus dixit: Episcopi petunt una cum senatu, ut certificentur hora ista, unde sitis, et quam potestatem, uel quales litteras habeatis. Donatus et Stephanus sanctissimi episcopi, Marinus Deo amantissimus diaconus, uicarii senioris Rome, dixerunt: Hoc nos usque nunc non inuenimus in uniuersali synodo factum, ut uicarii senioris Rome a quolibet perpendantur, utrum talem existimationem habeant. Bahanes famosissimus patricius et prepositus dixit: Et nos propter inhonorantiam apostolici throni non dicimus hoc, sed quia anteriores uestri accedentes missi, Radoaldus scilicet et Zacarias, deceperunt nos, alia in mandatis habentes et alia facientes. Sanctissimi uicarii senioris Rome dixerunt: Ergo ut omnem dubitationem emittamus  e cordibus uestris, et uerbis et operibus certificemus uos, quia secundum ea que mandata et iussa sunt nobis, ita disponemus: ecce et epistolas habemus ad imperatorem et patriarcham, et si iubetis, legentur; et rursus iidem ipsi dixerunt: Piissimus et amicus Christi imperator, et sanctissimus Ignatius patriarcha Constantinopoleos, miserunt apocrisiarios suos nobilissimos uiros et fidelissimos sancti imperii sui et Ecclesie Dei; Ioannem metropolitam Silei, et Basilium spatharium amplissimum uirum, ad beatissimum papam Nicolaum. Sed quoniam ille ad Dominum profectus est, suscepit epistolam Adrianus eius successor sanctissimus papa senioris Rome, rogantes eum, ut mitteret apocrisiarios suos Constantinopolim,  quatenus error et zizania exstirparentur de ecclesia Constantinopoleos: et ecce gratia Dei uenimus in conspectu sanctorum imperatorum, et reperimus in eadem sancta Constantinopolitanorum Ecclesia sanctissimum patriarcham Ignatium, et pre manibus habemus epistolam, quam transmisit imperatori sanctissimus papa Hadrianus, qui etiam potestatem nobis dedit, ut, secundum quod beatissimus papa Nicolaus disposuit de sancta Constantinopolitanorum Ecclesia, ita ordinemus, ut moderemur atque firmemus, ut nullus aduersus eam pugnare possit; et ut que ipse sanctissimus Hadrianus edidit confirmemus. Cuius enim suscepit honorem, suscepit etiam et laborem; quia propter hoc Deus posuit eum in Ecclesia sua. Ecce epistola sanctissimi pape Hadriani,  et si uultis, secundum, quod prediximus, legatur. Sancta synodus dixit: Legatur. Et accipiens Marinus Deo amantissimus diaconus sancte Romanorum Ecclesie, epistolam Latine legit magna uoce in audientiam omnium, in Grecum eam eloquium transferente Damiano uenerabilissimo regio clerico et interprete.

Adrianus episcopus, seruus seruorum Dei, Deo amabili ac piissimo imperatori BASILIO AUGUSTO Christianissimo et desiderabilissimo filio.

Legationis excellentie tue, etc. Reliqua uide inter epistolas Adriani pape II, Patrologie tomo CXXII.

Et post lectionem epistole sanctissimus archiepiscopus Constantinopoleos, Ignatius et omnes Deo amabilissimi episcopi cum magnificentissimis principibus  clamauerunt: Benedictus Deus, qui dignatus est, nos satisfactionem recipere perfectam de sanctitate uestra. Et post hoc sanctissimi uicarii senioris Rome et tota sancta synodus expetierunt ut legerentur Orientalium uicariorum commendatitie littere, ad cognoscendum unde et ipsi uenerint, et quam potestatem acceperint a propriis sedibus. Et his taliter factis, stans Helias Deo colendissimus presbyter et syncellus et uicarius Hierosolymitanus in auditionem omnium dixit: Non ignorat Christi amica dilectio uestra, fratres, nec ignorauit, tam a nobis ipsis quam a dictatoribus nostris imperatoribus discens, qui sumus, unde, et quales: uerumtamen ad pleniorem satisfactionem dicimus et nunc rursus ad uos. Nam sanctissimus quidem Thomas metropolita Tyri,  sicut et uobis notum est, prime sedis existens sedis Antiochie: qua patriarcha priuata, ipsum locum tenet sedis illius, usquedum fiat patriarcha in eadem sede: ob hoc non oportuit eum deferre litteras missas ab alio aliquo, cum ipse auctoritatem et potestatem haberet in eadem sede: pro eo uero quod Grece difficile loquatur, ab eo exhortatus hec nunc dixi. Ego autem, quia syncellus sum sedis Hierosolymitane, sequens iussiones Theodosii summi sacerdotis nostri, litteras eius pre manibus habens huc ueni, quas et uos audistis. Si uero antea quidam non audierunt, et maxime propter uicarios senioris Rome, ecce presto sunt, et legantur, quatenus singuli cum diligentia cognoscentes ueritatem, certificamini.  Nos autem et aliud quid uolumus ostendere Deo amicissime caritati uestre, quia multo tempore hic demorantes, et diutius anxiati, accepimus per supplicationem ad piissimum et sanctum imperatorem nostrum, petentes celerem absolutionem ad propria; qui cum sit compatiens et miserator, atque misericors, annuit lacrymis nostris; et uolebat mox satis nobis facere, nosque celerius dimittere hinc, iussit nos denudare sibi scripto nostras super positis negotiis uoluntates, et quo modo futuri eramus, uenientibus fratribus uicariis senioris Rome, dicere ac iudicare de ecclesiasticis causis. Nos autem Deo testimonio [a 1Kb] , qui nouit abscondita hominum, et interrogat corda et renes, nichil per gratiam neque acceptationem persone probantes uel iudicantes, per  scripta sensus nostros et de prepositis rebus exposuimus, que et a nobis lecta, nunc ostendent lucidius et planius eosdem sensus nostros, atque iudicia. Legantur igitur primo que scripta sunt a patriarcha nostro, atque demum cum Dei adiutorio sensus nostros per expositas a nobis definitiones disceris. Deo amicissimi uicarii senioris Rome dixerunt: Placuit nobis. Legantur. Similiter et sancta synodus dixit: Legantur. Et accipiens Stephanus Deo amicissimus diaconus sancte Constantinorum Ecclesie et deuotus notarius legit:

Per omnia sanctissimo fratri, et comministro domino Ignatio, gubernacula moderanti nominatissime Constantinopoleos, uniuersali patriarche, Theodosius seruus Iesu Christi Hierosolymorum.

 Honorabilissimis et cultu dignissimis litteris uestre sanctitatis susceptis, a Deo glorificate, uestris quidem diuinitus datis ualetudinibus et incolumitatibus magnopere congratulati sumus, prospere conseruandos uos ab omni malitia exoptantes: sed dolere nos fecit, et multo merore repleuit ecclesie uestre negotiorum dissonantia, per membrorum uidelicet alternam communionem et consonantiam: quoniam secundum uetustissimum sermonem confluentia una, conspiratio una, et compassio una est in omnibus, que sunt orthodoxarum ecclesiarum: sed sicut in membris quedam quidem ad uiuendum, quedam autem ad bene uiuendum naturaliter effecta sunt conditoria uirtute, et stella a stella differt in claritate,  ita et circa ecclesias sentiendum est. Id enim, quo inordinate posita est illa, que stabilita excellenter et prelata consistit, consequenter contristabit sequentes atque minores, quoniam et maius hinc discrimen efficit: operatrice namque causa aliquantisper a naturali motu commutata, et a plenissimis et multum capacibus locis defluente, ac emanante, plus erit fluxus accedens, quod molestiam inferat. Sic itaque ex [ea] precipue nobis mestibilia et tristiora constituerunt, que gesta sunt uestre confusionis causa; sed qui posuit resinam in Galaad, et medicum preparauit illic, ipse enim ad puram serenitatem  et pacificam ordinationem reduxit uestra, et reducet in uniuersalem letitiam, et tranquillam quietem communis Domini diuinitas, longeua mansuetudine ac sospitate concessa, ut per eius curam, quam de omnibus gerit, atque solertem prouidentiam, cum proprio etiam commune prospere gerat, superno nutu consuete conspirante atque coaccedente; per singula uestris quoque diuinitus premium consecute contumeliis, et distractionibus, quas perpessi estis ab his, qui uiolentius in uobis, et crudelius usi sunt potestate; tristem pariter et gratum affectum accommodauimus, tam uidelicet intactam ab omni dolore ac molestia super impositione fore nobilissimam, et honorabilem sanctitatem uestram cupientes; quanquam oppido manifeste scientes,  quia fulgentius aurum et lucidius erit, si igni coaptetur, uel si abundantiori conflatione quodam modo extensum ab ea que inest sibi commistione peioris materie, expurgetur. Est enim et quando propter insolentem desidiam mentium nostrarum ab integritate animorum partim auersi, et bene disponere, ac agere opinati, a uero utique commisso procul efficimur, semitam, que ad rectitudinem ducit, negligentius declinantes, atque perplexione deterioris improuide, quod melius est, turbulentum statuimus.

Hinc animarum nostrarum sapientissimus medicus apte nobis in tribulatione dilatat appositam caliginem intellectui animarum nostrarum sensim emundans, ad resplendendam illuminationem regni  sui, atque iustitie in cordibus nostris. Ne igitur crucieris neque anxieris, precedentes tentationes per mentem accipiens. Inexpediens enim et incongruum perfectioni uirtutis et mundissimo mundo diuine ac honorande conuersationis et discipline tue consistit huiusmodi, sed honorabilem et decentem morem, bene ab infantia usque ad senectutem directum respiciens, omnia longanimiter ac modeste et prompte pati procura. Non autem docendo aut admonendo hec dicere presumpsi ad uirum uerbi et operis perfectione coruscantem, sed caritatis copia detentus suauiter consolatoriis uerbis uti proposui. Neque enim fluuius totus semper fluens, fonte quolibet opus habet; honorabilitatem tuam, aio, diuina sapientia plenam. Nosti autem utique, sanctissime, causam,  ob quam neque scribere neque mittere potuimus ad uos, ne forte fieremus penes potestatem, que nos tenet existimationi male uel suspicioni. Etenim multam beneuolentiam et compassionem ostendunt in nos, licentiam nobis prebentes edificandi ecclesias nostras, et tenendi sine prohibitione mores nostros; iuste agentes, et in nullo nobis iniuriam uel uiolentiam inferentes.

Quoniam uero tam ab hamera [b 1Kb] , qui apud nos est, quam abhominatoriis [c 1Kb] litteris iussi sumus, transmisimus, sicuti postulauit, oculum nostrum et  syncellum apostolici throni nostri ornatissimum et bonum cultorem Heliam, locum, et personam nostram obtinentem, qui distinguere potest et discernere que queruntur secundum rationem. Cum quo et sanctissimum Thomam princeps Saracenorum destinauit, presulatu fungentem urbis Tyri, qui sedis est Antiochie, secundum quod hunc quesistis mitti per honorabiles litteras uestras. Nostis autem utique, sanctissimi, quia multa temeritate ac ausu hos transmisimus, precipitanter ac audacter ad ereptionem, quasi quorumdam Saracenorum, apud uos in custodia consistentium. Precamur igitur et rogamus, ut loquaris ad aures a Deo coronati et piissimi domini nostri, quo donet nobis quotquot uoluerit magnifica eius dominatio Saracenos, ad satisfactionem nostrorum,  et in suspectam representationem meorum, quinimo ad salutem nostram, et regmen omnium nostrum. Si enim tam ab imperiali, quam uestra prouidentia non fuerit hoc taliter ordinatum, pauor non modicus erit in omnimodam perditionem nostram, cum opportunitatem inuenerint. Preterea sperans penes sacratissimam et solertissimam affectionem tuam impetrare que cordi sunt, poderem et superhumerale cum mitra, pontificalem stolam sancti Iacobi apostoli et fratris Domini et primi archiepiscoporum, quam antecessores mei patriarche circumamicti, semper in Sancta sanctorum ingrediebantur, sacerdotio fungentes, uidelicet sanctam memoriam uite, et sanctum calciare: que et ipse ego indutus sum, eadem gerens tuo desiderabili  et honorando mihi capiti, ex amore et dilectionis copia transmisi; quatenus sanctifica suauitate, ac tactu sanctorum locorum, utpote dignus, perfruaris: simul autem et sacrum uas [a 1Kb] cimiliorum sancte resurrectionis, craterem argenteum cum imaginibus in terra Sylem transmisi, cum deuoto preceptore, ac syncello Helia apostolici [b 1Kb] throni nostri ad sanctificationem nostre sanctissime ecclesie, et memoriam nostre humilitatis. Et post lectionem sanctissimi uicarii senioris Rome dixerunt: Bona expositio placuit nobis. Et post hoc surrexit Bahanes famosissimus patricius et prepositus, ut ex persona totius synodi, et dixit: Per formatas que lecte sunt credidimus esse per omnia in perfecta certitudine eos, qui missi sunt a seniori Roma ad nos ueraces,  similiter et Orientis duarum sedium, Antiochie scilicet et Hierosolyme, Donatus et Stephanus sanctissimi episcopi, et Martinus honorabilis diaconus locum tenentes sanctissimi pape Adriani dixerunt: Legatur libellus quem sancta Romanorum Ecclesia exposuit. Sancta synodus dixit: Audiamus eum. Et accipiens eum Damianus reuerendissimus imperialis clericus et interpres, predictum libellum legit Latine magna uoce in audientiam omnium. Et post lectionem libelli ascendens Stephanus Deo amabilis diaconus deuotus notarius legit eumdem libellum Grece.

 In nomine Patris, et Filii, et Spiritus sancti. Imperantibus dominis piissimis et perpetuis Augustis Basilio et Constantino eius filio, a Deo coronatis pacificis magnis imperatoribus, anno tertio, mense Octobris, indictione tertia.

Prima salus est recte fidei regulam custodire, deinde a constitutis Dei et Patrum nullatenus deuiare. Unum quippe horum ad fidem pertinet, alterum ad opus bonum; sicut enim scriptum est: Sine fide impossibile est placere Deo ; sic rursus legitur: Fides sine operibus mortua est . Et quia non potest Domini nostri Iesu Christi pretermitti sententia, dicentis: Tu es Petrus et super hanc petram edificabo Ecclesiam meam ; hec que dicta sunt, rerum probantur effectibus: quia in  sede apostolica immaculata est semper catholica reseruata religio et sancta celebrata doctrina. Ab huius ergo fide atque doctrina separari minime cupientes, et Patrum, et precipue sanctorum sedis apostolice presulum, sequentes in omnibus constituta, anathematizamus omnes hereses, simul cum Iconomachis. Anathematizamus etiam Photium, qui contra sacras regulas, et sanctorum pontificum Romanorum ueneranda decreta, repente de curiali administratione secularique militia sublatus, superstite Ignatio patriarcha, in Constantinopolitanam est peruasorie, imo tyrannice, a quibusdam schismaticis uel anathematizatis atque depositis institutus Ecclesiam, donec sedis apostolice sanctionibus inobediens perseuerans, eius sententiam, tam de se quam de  patriarcha nostro Ignatio, spreuerit, et conciliabuli acta, quod se auctore contra sedis apostolice reuerentiam congregatum est, anathematizare distulerit. Sequimur autem sanctam synodum, et amplectimur, quam beate recordationis papa Nicolaus, cui et ipse dominice coangelice, summe pontifex Adriane, subscripsisti, ante sacratissimum Petri et Pauli [c 1Kb] apostolorum eximii corpus celebrauit: simul et quam tu ibi ipse nuper egisti, et omnia, que in his statuta sunt, secundum decreti uestri moderationem uenerabiliter conseruabimus, recipientes quos recipiunt, et damnantes omnes qui in illis damnati sunt, et precipue iam dictum Photium, et Gregorium Syracusanum, patricidas uidelicet, qui contra spiritalem patrem suum linguam  eximere minime formidarunt; atque perseuerantes in schismate sequaces eorum, necnon et qui in illorum communionis societate permanserunt, communionis omnis gratia eos cum ipsis indignos, si tamen uobiscum non obedierint, iudicantes. Etenim quorum se quis communioni miscuerit, ipsorum similem meruit in iustificatione uel damnatione sententiam. Synagogas uero malignantium, imo speluncam latronum, et conuenticula sanguinum, et fabricatorum mendacii, atque inuentorum peruersorum dogmatum, quas sub Michele imperatore bis contra beatissimum patriarcham Ignatium, et semel  aduersus apostolice sedis principatum factiose conspirauerunt, insolubilibus anathematis nexibus innodamus, et defendentes ea, uel impia gesta ipsorum celantes, et non potius, si hec inuenerint, concremantes, et anathematizantes usque ad satisfactionem et obedientiam, dignos eadem anathematis sententia iudicamus. Porro de uenerabilissimo Ignatio patriarcha nostro, et de iis qui ex parte huius sunt, quod auctoritas apostolice sedis uestre decreuit, tota mente sequimur, et religiosa deuotione ueneramur, atque pro nosse et posse nostro pia intentione ac spiritali conflictu defendimus. Quoniam, sicut prediximus, sequentes in omnibus apostolicam sedem, et obseruantes eius omnia constituta, speramus ut in una communione quam sedes apostolica  predicat esse mereamur, in qua est integra et uera Christiane religionis soliditas; promittentes etiam, sequestratos a communione Ecclesie catholice, id est non consentientes sedi apostolice, eorum nomina inter sacra non recitanda esse mysteria. Hanc autem professionem meam ego ille [a 7Kb] episcopus [b 1Kb] manu propria scripsi, et tibi sanctissimo, ac ter beato, et coangelico nostro summo pontifici [c 1Kb] , et uniuersali pape Adriano per legatos tuos, Donatum uidelicet et Stephanum sanctissimos episcopos, atque Marinum sancte catholice et apostolice Romane Ecclesie diaconum obtuli, mense illo [d 1Kb] , die illo, indictione quota.


Subscriptio [e 1Kb] .

Ego ille [f 1Kb] episcopus sancte illius huic professionis  mee libello, facto a me in beatissimo Adriano summo pontifice et uniuersali papa, subscripsi, et testes qui subscriberent rogaui.


Subscriptio testium.

Ego ille basilicos [g 1Kb] hic, huic libello facto ab illo in Adriano beatissimo summo pontifice et uniuersali papa, rogatus ab eo testis subscripsi.



ANASTASII NOTA IN PRAECEDENTEM LIBELLUM.
Ex editione Romana.

Notandum est, et memorie commendandum, quoniam libelli huius tenorem beate recordationis Nicolaus  papa exposuit: sed quia tunc a preuaricatoribus non est admissus, rursus ab Adriano sanctissimo papa, mutato nomine pontificis Constantinopolim est transmissus, secundum cuius firmationes archiepiscopi metropolitani, et ceteri episcopi Constantinopolitane diecesos, necnon et omnes omnino clerici, qui uel in honore uel in communione essent, syngraphum sedi apostolice Grece scriptum, et tam proprie manus scripto, quam testium a se rogatorum testimonio et subscriptione roborauere, nomina et tempus signantes, quo singuli chirographum suum scribebant, et sedis apostolice uicariis porrigebant, ita ut nullus uel antistitum uel reliquorum clericorum in synodalem fuerit conuentum receptus, qui non secundum exemplar huius codicilli chirographum scripsit, et missis sedis apostolice ecclesie Romane minime deferendum porrexit. uerum postquam omnes chirographa sua fecerunt, et testibus roborata tradiderunt, surrexerunt quidam eorum, et ad sanctissimum patriarcham Ignatium atque ad Basilium pium imperatorem  accedentes, secreto dixerunt, non bene factum fuisse, quod Ecclesiam Constantinopolitanam tanta subiectione Romane subdi Ecclesie permiserint, ita ut hanc ei tanquam domine ancillam tradiderint. Quibus uerbis imperator commotus, iussit primoribus, qui uicariorum apostolice sedis obsequio deputauerint unum, illi ad aliquam ecclesiam cum suis pergerent, ipsi mansionem eorum ingressi chirographa illa latenter auferrent: nam eos palam scandalizare penitus recusabat. Cum ergo uicarii, Donatus scilicet et Stephanus episcopi, atque Marinus diaconus ad collocutionem patriarche perrexissent, custodes fures facti, penetrantes domum, quamdam partem clanculo ex numerosis illis chirographis abstulere. Quo uicarii reuersi comperto, taliter inter alia imperatori dicentes direxere: Nos quidem Romam ob amissa chirographa redire non audebimus, tu tamen inchoate pro Ecclesie statu pietatis nichil omnino mercedis lucraberis. Nos autem,  qui pro causa nuptialis contractus inter utrumque imperatorem efficiendi aderamus, his ei uerbis dicta transmisimus: Non decet imperatoriam potestatem antea facere que destruenda sunt, uel destruere que non destruenda consistunt. Cum ergo consensu tuo chirographa facta fuerint, si male consensisti, palam penitentiam age, et quod fecisti, non clam, sed palam destrue. Iam uero si bene fecisti consentiendo, ut sedi apostolice pro futura cautela fierent ab episcopis chirographa, quamobrem ea, penitens de bono, sublata tegi consentis? Iam uero si fateris quod non uoto tuo factum fuerit ut auferrentur chirographa, respondemus: Tum liquido patebit uoto tuo non fuisse tantum piaculum commissum, cum hos distringens, quos uicariis pro custodia dedisti, que ablata sunt eos reddere iure  cegeris: neque enim alii debent restituere, uel corrigere, si quid uicarii perdiderunt, uel si quid sinistri perpessi sunt, nisi illi qui nos cum suis omnibus ad custodiendum reuerenter, et saluandum integriter imperatoria pietate receperunt. At uero imperator, his auditis, accersiuit uicarios, et eis omnia chirographa reddidit, ita ut nec unum saltem deficere pateretur, dicens: Ego quidem ut magistram ecclesiasticorum negotiorum sedem apostolicam per meos legatos adii, et ideo uestram presentiam prestolatus sum, ut uestro decreto et solertia Ecclesia nostra remedia sanitatis reciperet, et nos non nostris motibus, sed uestre sententie pareremus. Ergo chirographa, que a nostris sacerdotibus, ac cunctis clericis salubriter exegistis, recipite, et spirituali patri nostro sanctissimo pape repreasentate; ita ut si quis eorum per abrupta uitiorum, uel deuia prauitatum solito incedere more tentauerit, his quodammodo habenis, ab eo refrenetur, et talibus loris ad rectum iustitie tramitem reuocetur. Quo facto  uicarii gauisi, libellos acceptos nobis caute deferendos tradiderunt: qui uidelicet antequam remeandi ad patriam iter arripuissent, separati sumus, quia a Dyrrachio nauigio uenimus Sipontum, deinde terreno itinere Beneuentum, posthec Romam, eosdem libellos portantes: missi uero sedis apostolice, a Dyrrachio simili modo nauim ingressi, Anconam petebant: sed Exdauenorum piratas incurrentes, omnia que possidere uidebantur penitus amiserunt, et simul codicem actionum presentis synodi. uerum ego qui Romane bibliothece curam gerebam, studium habui a Constantinopoli mecum ipsius synodi codicem deferendi, delatumque summo pontifici presentaui, ac per hec factum est, ut sedes apostolica, Deo auctore, codicem synodi per nos susciperet, et libellos missis quidem a nobis redditos, sed per nos saluatos haberet, quos nimirum, si missi penes se, ut codicem synodi, et cetera scripta haberent, hos procul dubio perderent.

 Et post completionem libelli silentio facto, surgens Bahanes famosissimus partricius et prepositus dixit: Imperatores nostri sancti quod iustum est querunt, et canonem adimpleturi sunt, non ad uoluntatem suam, sed ad profectum multorum, et sicut Deus reficitur. uos autem ad hec conuenistis, ut sicut conspicitis, iustitiam et ueritatem faciatis. Sanctissimi uicarii senioris Rome dixerunt: Placet omnibus uobis libellus iste, qui plenus fide, et canonizatus, atque perfectus omni sapientia existat? est orthodoxus gratia diuina a Romanorum Ecclesia missus. Tota sancta synodus exclamauit: Iuste et conuenienter lectus nobis libellus expositus est a sancta Romanorum Ecclesia, et propterea omnibus  placet. Bahanes famosissimus patricius et prepositus ex persona sacri senatus ad Orientis uicarios dicit: Dicite et ipsi manifestius quid uideatur uobis super lecto libello? putas concordatis Romanis, an non? Sanctissimi uicarii Orientis dixerunt: Concordamus. Legatur autem et definitio que hic a nobis exposita est, cuius et superius mentionem fecimus, ut cognoscatis concordiam nostram. Sanctissimi uicarii  senioris Rome dixerunt: Legatur. Et accipiens Stephanus Deo amicissimus diaconus et deuotus notarius legit [a 1Kb] :

Definitio Thome metropolite Tyri primi sessoris [b 1Kb] , et primatis sedis Theupoleos Antiochie, et Helie presbyteri et syncelli throni Hierosolymorum, sancte Christi Dei ciuitatis locum, et personam tenentis Theodosii sanctissimi patriarche Hierosolymorum habita Constantinopoli, priusquam uicarii peruenissent senioris Rome.

uestris ecclesiaticis negotiis confusionem patientibus ex instigatione odientis bonum demonis, et zizaniorum satoris, omnium procurator atque prouisor erexit Romano principatui rectorem Deo amicissimum et ueritatis feruentissimum amatorem, piissimum uidelicet Basilium magnum imperatorem, per  quem ecclesiastica scandala, et offendicula modis omnibus interimere, et omnem Christianum orbem ad meliorem et nitidiorem ordinem adducere uoluit: qui secundum intentionem diuini consilii omnia et dicere et facere anhelans, conuocauit et humilitatem nostram de orientalibus sedibus ac diecesibus, ut cum his qui putabantur aduenire atque concurrere a seniori Roma, sanctissimis uicariis, circumspecte ecclesiastica dissolueremus certamina, propter quod et nunc usque perseuerantes, illorum prestolamur aduentum. Quoniam uero multa facta est tarditas, et suspicamur ex Agarenorum tyrannica potestate propter tantam moram multas nobis superuenturas calamitates atque necessitates, imo  uero et nostrum totum genus Christianorum propter talem causam summittendum uariis tentationibus, nequaquam eos, qui a Roma uenire putabantur, exspectare [c 1Kb] iustum putauimus, sed et superfluum et superuacuum arbitramur esse: presertim cum ea, que Rome regulariter ac synodice gesta sunt, pre manibus habeamus, ita ut hinc constet una nobiscum esse beatissimum papam Nicolaum per litterarum suarum uoces, adhuc etiam et successorem eius beatissimum Adrianum papam per proprias epistolas. Nam et Christum Dominum nostrum per Euangelium, tanquam per uiuam uocem, loqui conuenienter arbitramur, et credimus; necnon et apostolum Paulum, et reliquos omnes apostolos, prophetas, atque doctores. Ipsi ergo habentes nobiscum beatissimum  papam Adrianum, ineptum et incongruum omnino putamus despicere fluctuantem Christi et Saluatoris nostri Ecclesiam per dilationem dispositionis, que illi debetur. Hinc ergo uelut ex necessitate, nunc uobis denuntiamus iustificationem Dei, et diuine misericordissimeque prouidentie consilium atque iudicium, quantum ad capacitatem nostram attinet. Est igitur a nobis editum et sancitum  de negotiis que nunc mota sunt, ut omnimodis obsequantur et obediant definitionibus et decretis beatissimi pape Nicolai omnes homines; quibus et nos fauemus et concordamus, nimirum qui multum ante ipsorum lectionem, et cognitionem, eadem et excogitauimus ac [a 1Kb] iudicauimus, et predicauimus.

CAP. I. Ergo sanctissimus quidem patriarcha Ignatius sit beneplacito Dei Patris, et gratia Domini nostri Iesu Christi, et operatione sanctissimi Spiritus, ratus et stabilis in throno suo, a nemine molestiam sustinens, uel cercitus a propria archierarchica dignitate, atque honore, dirigens uerbum ueritatis.

CAP. II. Episcopi autem, et presbyteri, ac diaconi, seu cuiuscunque ordinis clerici, quotquot post  iniquam depositionem sanctissimi et comministri Ignatii discesserunt a Photio, et idcirco a suis sedibus sunt remoti, ac depositioni submissi, isti suas recipiant sedes ad fungendum incunctanter sacerdotio, nullatenus aliunde prohibiti: qui enim pro ueritate priuati sunt iis que possederant, non solum illorum, unde ceciderunt, digni sunt esse participes, uerum etiam aliorum, quorum queque possint recompensare digna prioribus afflictionibus.

CAP. III. Qui uero beati Methodii et sanctissimi Ignatii manus impositionem habent episcopi, uel presbyteri, uel diaconi, aut cuiuscunque ordinis clerici, et usque in finem cum Photio sacerdotio fungi passi sunt, in repulsione autem eiusdem Photii ad  Dei sanctam et catholicam atque apostolicam Ecclesiam concurrerunt, et nunc usque ad terminationem sancte synodi concurrere festinauerunt, nec hos communis omnium Christianorum amatrix filiorum Ecclesia mater auertit, sed sinibus recipiet, materno more circa natos benignitate succensa, et uotum incessabile  monstrans, [b 1Kb] epitimiis, ut par est, sanctissimi patriarche Ignatii, que ipse uoluerit, hos adoptans et placate suscipiens. Nam beati termini papa Nicolaus in Photio, et in manus impositione eius sola, et in Syracusano Gregorio dedit definitiuam damnationem. In reliquis autem prenominatis duabus consecrationibus potestatem sanctissimo patriarche Ignatio credidit: oportebat enim eum, qui multis difficultatibus  pro credita sibi diuinitus Ecclesia tentatus fuerat,  portionem aliquam liberalitatis in admissione sacerdotum percipere.

CAP. Iu. Photium autem, quemadmodum beatus Nicolaus de illo decreuit, alienum modis omnibus existimamus ab omni sacerdotali dignitate, operatione ac nomine usquam per nullum [c 1Kb] modum uel tempus accepturum locum satisfactionis: sed et anathemati transmittimus, nisi forte obedierit synodice iudicationi pape Nicolai, et sententiam nostram susceperit.

CAP. u. Gregorius preterea Syracusanus, ut ante depositus et ante damnatus a nobis, etiam ita deputatur depositus et condemnatus: non enim ut contrarii iusti decreti uenimus, sed ut equorum et a Patribus traditorum canonum et sanctionum confirmatores  pariter et fautores. Qui uero seducti sunt, et a Photio manus impositionem susceperint, tanquam malis operationibus eius cooperantes et fauentes, atque condecernentes effecti, omni sacerdotio iudicantur indigni, sicuti et papa Nicolaus aduersus eos synodice promulgauit.

CAP. uI. Hec itaque a nobis ita et edita sunt, et decreta, et Dei nutu dicimus [d 1Kb] , fideliter et prescripta sunt; hec et dicimus et predicamus, atque uobis scripto commendamus; et nec omnes conseruare deliberamus quotquot Christi uocatione censentur; et nobiscum affatur, et monet Iacobus frater Domini, primusque summus sacerdos et presul Ierusalem ciuitatis sancte; ex magna quoque Antiochia, ubi Christi hereditas celebratissimum cognomen expleuit,  Petrusque ibidem [e 1Kb] primus sacerdotio functus est, deinde [f 1Kb] Ignatius Deifer, et huius successor, hec conseruare debere, ac nullam preuaricationem predictorum presumere [g 1Kb] , ne omne ius Ecclesie repro bare inueniamini, neque enim modicum est quod pene modicum est. Nam et qui omnem seruauerit legem, in uno autem offendat, factus est omnium reus . Quisquis ergo a notitia preceptorum beatissimi pape Nicolai, et hoc se [h 1Kb] iudicio nostro ausus fuerit reprobare aliquid eorum que hic proferuntur, uel molestiam inferre auditibus potentum ad alicuius reprobationem, uel receperit huiusmodi, iste, quisquis sit, siue sacerdos, siue laicus, siue quicunque monachus, siue cuiusuis ordinis clericatus, anathema sit a Patre, et Filio, et Spiritu sancto, et priuatus gloria Dei, et  heres eterni tormenti et coheres diaboli, atque  alienatus a Christianorum gratia, tanquam qui irridet Christi ueri Dei nostri munificentiam, [a 1Kb] quam dedit sacerdotibus, dicens: Quemcunque ligaueritis super terram, erit ligatus et in celis: et quemcunque solueritis super terram, erit solutus et in celis . Qui enim uerax esse Christi uerbum existimat, et annuntiat, creditque quod ea, que super terram ligata sunt, ligentur et in celis, et que super terram soluta sunt, soluantur et in celis; que a sacerdotibus ligata sunt, quomodo putas, audebit soluere, et [forte soluta] solutum ligare? Manifestum est ergo, quod Deum contemnens, huiusmodi et diuinum magisterium irridens, et honoranda precepta reprobans, iustam non effugiat penam. Cum his autem subsequetur et alia quedam ualde difficilis et cita  commotio: at uero si reprobauerit saltem unum ex his que hic scripta sunt, et a beato papa Nicolao ante iudicata, fiet estus in ecclesia uestra continuus, et simultas ecclesiasticorum negotiorum, ita ut nunquam uideri possit in ecclesia quilibet ordo. Ubi enim est utique concursus omnis patriarchalis throni, et ut idipsum dicatur omnis sacrati catologi; si diabolico consilio ambiguitatem quis habeat, difficile profecto erit, ut aliquando firmitatem uel pacem possideat ecclesiasticus ordo. Anathema ergo illi qui secundum aliquid presumpserit reprobare quidquam ex iis que hic inscribuntur a Patre, sicut iam dictum est, et Filio, et Spiritu sancto. Amen. Ad confirmationem autem presentis definitionis, subscripsit unusquisque nostrum manu  propria, quemadmodum subinfertur.

Et post lectionem definitionis tota synodus dixit: Ecce audiuimus et sententiam Orientalium, sequentem, ac fauentem iudicio sanctissimi pape Nicolai, et conuenimus in eam. Sanctissimi et honorabilissimi uicarii senioris Rome dixerunt ad Orientis uicarios: uos, fratres nostri, dicite: uestra est definitio? et scriptum hoc, quod lectum est, uos dedistis? Thomas honorabilissimus metropolita Tyri et Helias Deo colendissimus presbyter et syncellus, Orientis uicarii, dixerunt: Etiam nostrum est, et nos id scripsimus, cum hic essemus. Sanctissimi uicarii senioris Rome dixerunt: uere tenetis sicut audiuimus? Thomas et Helias sanctissimi uicarii orientis dixerunt: Ita tenemus placita hec,  quemadmodum audistis. Honorabilissimi uicarii Rome dixerunt ad sanctam synodum: Placet uobis?  Sancta synodus exclamauit: Placet omnibus. Et post hoc sacer senatus per Bahanem famosissimum patricium et prepositum ad honorabilissimos Romanorum uicarios dixit: Rogamus uos, sanate contritionem nostram. Nos quidem acquiescimus iis que iussit iudicium uestrum, sed conuenit ut iubeatis ipsi alia, que si audierimus, iuuent nos, Photium aliquando non uidentes, quomodo eum condemnastis? Cum quo repertus est [al., Cum repertus est; al., coram uobis quomodo repertus est?] coram uobis, quomodo protulistis aduersus eum anathema? dicite nobis. Sanctissimi uicarii senioris Rome dixerunt: Beato Petro apostolo donauit potestatem Christus, et Deus noster, dicens ei: Petre, ecce Satanas expetiuit cribrare te, sicut triticum. Ego  autem rogaui pro te, ut non deficiat fides tua, et tu aliquando conuersus confirma fratres tuos . Non ergo poterat ter beatissimus et sanctissimus papa Nicolaus in sede illa tantum tendere tempus, ut non confortaret fratres suos, et sanctissimum patriarcham Ignatium. Nam sanctissimus papa Nicolaus, uidens litteras et epistolas Photii peruasoris, et absentem, [b 1Kb] tanquam presentem, per epistolas eius et apocrisiarios iudicauit eum. Magnificentissimi principes dixerunt: Et quem misit? Sanctissimi uicarii senioris Rome dixerunt: Si iubeatis audire secundum consequentiam, dicemus. Magnificentissimi principes dixerunt: uolumus. Sanctissimi uicarii senioris Rome dixerunt: Primitus missus est Arsabir legatus Michelis imperatoris, et cum  eo missi sunt quatuor episcopi:  deferens secum et epistolam regiam, significantem in se causam hereseos imaginum, et in fine litterarum illarum ostendentem etiam emissionem [d 1Kb] sanctissimi patriarche Ignatii. Petebat autem ut mitteret apocrisiarios suos Constantinopolim, et misit Radoaldum et Zacariam quondam episcopos, et uenerunt huc, et fecerunt latrocinale concilium, et synagogam malignantium contra sanctissimum uirum Ignatium patriarcham, et quasi deposuerunt eum. Tunc reuersi sunt Romam cum apocrisiario Leone a secretis, ferente et ipso iterum epistolam regiam, et inuasoris et adulteri Photii, et libellum manifestantem synagogam malignantium factam aduersus Ignatium sanctissimum  patriarcham. Tunc cognoscens diuiferus papa Nicolaus scrutatus omnia, fecit synodum, et conuocauit  omnes occidentales episcopos, [a 1Kb] archiepiscopos, metropolitas, et omnem clerum sancte Romane Ecclesie, ac totum senatum principum Romanorum, et damnauerunt libellum, et concilium malignantium, quod factum erat aduersus sanctissimum uirum Ignatium, et deposuit apocrisiarios qui uenerant huc, Radoaldum scilicet, et Zacariam, et ab omni honore sacerdotali et communione pepulit eos; quoniam communicauerunt, et consenserunt, et constituerunt inuasorem ac adulterum Photium; et abdicauit concilium malignantium. Propter hoc ergo opus damnauit et anathematizauit Photium. His tacentibus, surgens Bahanes famosissimus patricius et prepositus, ut ex persona sacri senatus, interrogauit Orientis uicarios: Et uos tempus multum fecistis, hic exspectantes a Roma  uicarios, quomodo prope habentes Photium, non quesistis, et uidistis, et ita condemnastis eum? Et surgens Helias Deo colendissimus presbyter et syncellus, locum retinens Theodosii sanctissimi archiepiscopi Hierosolymorum dixit: Nostis omnes, amici Christi, fratres, quia Spiritus sanctus, qui locutus est in prophetis, ipse et in apostolis est affatus, et omnia quecunque gesta sunt a patribus nostris olim, et in lege posita sunt, et gratia spirituali acta consistunt; et ideo patriarchalia capita in mundo posuit Spiritus sanctus, ut in Ecclesia Dei pullulantia scandala per ea exterminentur, et pacifica constitutio in ipsa interueniat, et concedatur. Igitur cum presidens et precedens senes senioris Rome  nequaquam receperit Photium, nec etiam Orientis tres throni, uidelicet Alexandrie, et Antiochie, ac Hierosolymorum, non erat opus uocare illum ad examinationem uel reiudicationem. Huiusmodi enim actiones de iis qui recepti sunt in ecclesiis Dei, et cunctis sedibus, solite sunt fieri. De iis autem qui nunquam in seniori Roma et reliquis sedibus recepti sunt, nullum omnino debet iteratum haberi iudicium. Huiusmodi enim in semetipsis euidentem habent propriam damnationem, ita ut et nos bene fecerimus eum, qui nunquam a seniori Roma et Orientalibus thronis receptus est, nullatenus adducentes ad retractationem examinis: habebat enim hanc secum ferens manifestissimam sui damnationem. Alium itaque nos patriarcham Constantinopoleos neque  cognouimus neque recipimus temporibus istis, preter hunc sanctum uirum, patriarcham uidelicet Ignatium, ex quo thronum Constantinopoleos gratia Dei et electione ecclesiastica tenuit, hunc habuimus receptum in sedibus nostris: et si aduenientes huc non inuenissemus eum in patriarchio suo, sed in insula exsilii sui, alium non susciperemus, sed hunc eumdem appellaremus patriacham Constantinopoleos. Quoniam uero gratia Dei hunc inuenimus in  throno suo, communicauimus, et comministrauimus, et simul manducauimus, et bibimus cum eo, tanquam qui communicator et comminister noster ab olim usque in hodiernum diem exstiterit. Hec enim etiam a primordiis uenientes excelsa uoce predicauimus, ut non existimaremur ab aliquo maligna gerere uelle, quasi furtim abstracti adheserimus sancto uiro huic, sed secundum antiquam opinionem, quam habuimus de illo, eamdem haberemus usque in presens. Quamuis autem non collocuti cum Photio fuerimus facie ad faciem, tamen diuersimode et frequenter cum iis, qui unanimes et consentanei ac protectores eius sunt, conuenientes, didicimus ea que pro sui defensione uidentur esse inutilia et uana consistere. Quod enim dicunt patriarcham Ignatium post iniustam  depositionem suam, cum in exsilio esset in insula, fecisse refutationem, talem refutationem neque senior Roma neque nos recipimus, eo quod preter canonem sit ecclesiasticum facta. Si autem dixerint aliqui, quia ii qui manus impositionem Photii fecerunt, et qui simul inuenti sunt, digni eadem cum ipso pena et damnatione sint, hoc non ueraciter dixerint: etenim cum simus infirme nature, non semper ferimus mortem imminentem nobis, et ideo formidantes, nonnunquam etiam ea que nolumus agere inuiti compellimur. Denique et isti, qui ex consecratione beati Methodii et sanctissimi Ignatii timoribus subacti, et pauore regio, et potestatiua tyrannide incuruati sunt, et concurrerunt propter uiolentiam; deinde confestim et post pauxillum reprobauerunt  que ab illo presumpta sunt contra Ignatium sanctissimum patriarcham, et recesserunt ab eo, uenia sunt digni: et maxime ii qui mala passi sunt, et diuersas ab eo tribulationes, et depositiones, et custodias, et exsilia pertulerunt; quos beatos esse et nos quoque iudicamus, quemadmodum et ante nos definierunt Nicolaus et Adrianus sanctissimi patriarche Romani. Hec ergo nos et his similia in posterum cognoscentes, uerum et a primordiis comperientes, neque Photium recepimus, neque manus impositiones eius admisimus; nichil enim incertum factum est nobis tanto hic tempore demorantibus. Hec quidem uelut in compendio diximus, causam demonstrantes qua uocati sumus, et adhesimus sanctissimo patriarche Ignatio, et nequaquam prouocauimus  Photium ad examen uel iteratum iudicium. Etenim et ipse Photius misit per quemdam imperialis dignitatis ad sanctissimum metropolitam Tyri, si forte aliquando receperit se in throno Antiochie: et confessus est, et non negauit, et confessus est quia nunquam suscepimus Photium in throno Antiochie. Itaque neque in seniori Roma, neque in throno Hierosolymorum, neque in throno Antiochie susceptus Photius, quomodo putas esset apud nos  retractione [a 1Kb] iudicii dignus? Hec nunc dicimus, sufficienter ualentia exhibere uoluntatem et responsionem nostram super quibus interrogati sumus. Magnificentissimi et gloriosissimi principes dixerunt: Ecce contritionem nostram sanastis atque curastis, et omnes confitemur a Deo iudicium sanctum sanctarum trium sedium: Ubi enim sunt duo uel tres congregati in nomine meo, Christus ait, ibi sum in medio eorum . Sanctissimi uicarii senioris Rome dixerunt: Ita moris est sancte Romane ecclesie canonicam diligentiam possidendi, et propter ecclesiasticum ordinem eum, qui per fenestram ingressus est in caulas ouium, ut lupum persequendi; et gaudet sancta hec synodus de uestra honorabili responsione. Etiam hodie auribus nostris induxistis et ostendistis ueram fidem; quod enim  ore dicitis, opere desideratis finire. Bahanes famosissimus patricius et prepositus dixit: Habet aliquid uestra sanctitas hodie, ut disponat? Deo amicissimi uicarii sancte Romane Ecclesie dixerunt: uellemus ordinare de libello, quantum possemus, sed quia  transacta est hora, huius rei gratia, in alio conuentu, Deo fauente, faciemus quod debemus. Et surgens sacer senatus dixit: Benedictus Deus, quia meruimus uidere sanctam diem istam, et honorabilem cetum nostrum: ecce hec omnia secundum rationem ueritatis terminata sunt. Deinde stans in medio Stephanus Deo amicissimus diaconus sancte Constantinopolitanorum Ecclesie et deuotus notarius laudem huiuscemodi: Multos annos imperatorum! Basilii et Constantini magnorum principum et imperatorum multos annos! Orthodoxorum imperatorum multos annos! Depositorum iniustitie multos annos! Pacificorum imperatorum multos annos! Hostium mendacii multos annos! Amatorum et fautorum ueritatis et iustitie multos annos! Eudoxie piissime Auguste multos annos! Nicolai beatissimi pape Romanie  terna memoria! Adriani orthodoxi pape Romani multos annos! Ignatii orthodoxi patriache Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! sancte et uniuersalis synodi eterna memoria!



ACTIO SECUNDA.


 In nomine Domini et dominatoris omnium Iesu Christi uere Dei et Saluatoris nostri. Consulatus protectorum et tranquillissimorum imperatorum  nostrorum dominorum, Basilii quidem anno tertio, Constantini autem filii eius anno secundo, perpetuorum Augustorum, indictione tertia, Nonis Octobris, prepositis pretiosis et uiuificis lignis ac intemeratis et sanctis Euangeliis, conueniente autem sancta et uniuersali synodo, Donato Deo amantissimo episcopo Ostiensi, et Stephano Deo amicissimo episcopo Nepesino, atque Marino reuerendissimo diacono sancte Romane Ecclesie, locum obtinentibus sanctissimi Adriani pape Romani, et Ignatio sanctissimo patriarcha Constantinopoleos, et Thoma sanctissimo metropolita Tyri, locum obtinente sedis Antiochie, ac Helia Deo colendissimo presbytero et syncello locum obtinente throni Hierosolymorum:  presente quoque sacro senatu, uidelicet Theodoro magnificentissimo proconsule ac magistro, Bahane magnificentissimo patricio et preposito, Hemerio magnificentissimo proconsule ac patricio, Theophilo magnificentissimo proconsule ac patricio, Leone magnificentissimo  proconsule ac patricio, Ioanne magnificentissimo patricio et logotheta okeos dromi, Leone magnificentissimo patricio et domestico excubitorum,  Paulo magnificentissimo patricio et prefecto pretoriorum, Manuele magnificentissimo patricio, Theophylacto magnificentissimo patricio, Petronate magnificentissimo patricio, Horeste laudabilissimo protosphatario et domestico ycanatorum: atque sanctissimis episcopis, uidelicet Nicephoro Deo amicissimo metropolita Amasie, Ioanne Deo amicissimo metropolita Sylei, Niceta Deo amicissimo metropolita Athenarum, Metrophane Deo amicissimo metropolita Smyrne, Michele Deo amicissimo metropolita Rhodi, Georgio Deo amicissimo episcopo Heliopoleos, Petro Deo amicissimo episcopo Troadis, Niceta Deo amicissimo episcopo Cephaludii, Athanasio Deo amicissimo episcopo Magnesio, Nicephoro Deo amicissimo episcopo Cotrone, Antonio Deo amicissimo  episcopo Alisii, Michele Deo amicissimo episcopo Cercirorum: his ita conuenientibus, stetit in medio, [a 1Kb] Paulus Deo amicissimus [b 1Kb] chartophylax, et dixit: Ipsi qui ceciderunt sub Photio uenerunt  cum libello quid uidetur uobis? expetunt enim ingredi sanctam hanc et uniuersalem synodum. Sanctissimi uicarii senioris Rome et Orientis, et omnis sancta synodus dixit: Ingrediantur. Et ingressi sunt predicti episcopi preferentes libellum in manibus suis, et adorantes proposita intemerata iudicia prociderunt sancte synodo. Sanctissimi uicarii senioris Rome dixerunt: Qui estis uos qui intrastis huc episcopi, et a quo consecrati estis? Theodorus metropolita Carie dixit: A domino nostro sanctissimo patriarcha Ignatio et beatissimo Methodio. Sanctissimi uicarii senioris Rome dixerunt: Et quot estis? Theodorus reuerendissimus metropolita Carie dixit: Numerum nescimus. Sanctissimi uicarii senioris Rome dixerunt: Quid dicitis? quid  habetis? quid uultis? Episcopi dixerunt: Procidimus sancte et uniuersali huic synodo, penitentiam expetentes. Sanctissimi uicarii senioris Rome dixerunt: Quid est hoc quod fertis? Episcopi dixerunt: Libellus confessionis, super quibus peccauimus in dominum nostrum sanctissimum patriarcham Ignatium. Sanctissimi uicarii senioris Rome dixerunt: Confitemini uos peccasse in hac causa? Episcopi dixerunt: Confitemur. Sanctissimi uicarii senioris Rome dixerunt: In libello ita habet ut ore uestro dicitis? Episcopi dixerunt: Legatur libellus, et tum ea que de nobis sunt certissime comperietis. Sanctissimi uicarii senioris Rome dixerunt ad Dei cultores uicarios Orientis: Aptum apparet uobis, ac omni sancte synodo, ut suscipiatur libellus confitentium  se peccasse? Sanctissimi uicarii Orientis et tota sancta synodus dixerunt: Si placet sanctitati uestre, ac honorabilissimo patriarche Ignatio, et nobis bonum uidetur, ut suscipiatur et in conspectu synodi legatur. Sanctissimi uicarii senioris Rome dixerunt: Ergo quoniam omnibus placet, suscipiatur et legatur. Et accipiens Stephanus Deo amicissimus diaconus et notarius sancte Constantinopolitanorum Ecclesie de manibus iam denuntiatorum episcoporum, legit magna uoce in audientiam omnium.



LIBELLUS.

Si quidem essent ignota in seniori Roma, que dira contigerunt a Photii mente [a 1Kb] , impugnatoris Ecclesie,  oporteret humilitatem nostram multum texere sermonem, roborantem que circa nos perpetuata sunt, et quibus et quot ab ipso atrocitatibus submissi sumus: quia erat uir alia quidem loquens, et alia cogitans, et operam dans mendacio: ex arte gentilium semper proponebat bona, deueniebat autem in mala, et erat potens ad superandum et decipiendum, ut non est factus, nec fiet ullus hominum. Unde cum talis esset, supplantauit nos, sed sermonem prolixum supra modum facere nolumus, habentes uos eorum que dicuntur testes. Nam scitis utique uos, qui meruistis obsecundare sanctissimo pape Nicolao, lucerne ecclesie, ac luminari totius orbis,  et ipsius comministri estis effecti, quia incomparabilis erat in sacerdotibus, uita et sermone resplendens, quem pene nec macula tetigit: sed hic in talem et tantum uirum non segnis exstitit fingere mente infelicissima detentus  maculam plurimam, innumeram et coaceruatam: et post multitudinem etiam, magnitudine preualuit in uanitate sua: et si mendaces, attamen de Oriente ex omnibus patriarchis apocrisiarios quasi concordantes, et certissime que a se dicebantur noscentes, multo studio duxit, ut huiusmodi uirum depositioni submitteret: et habens consentaneos testes falsos, transmisit commenta, mendacia, et uiros deceptos, et ueniabant ad complendum que sibi uisa exstiterant. Et nisi Deus omnes operibus  manuum suarum compeditos ligasset, nos utique cum huiusmodi caderemus; nimirum qui pro pastore lupus esse uidebatur. Diximus de Nicolao parum. Non solum autem huic talia operatus est, sed et ipsum sanctissimum sacerdotem ac pastorem nostrum, qui nos impositione sanctarum manuum suarum, cum esset summus antistes, sanctificauit, multis prius studiis, cum secularis esset, impugnans, et in nos inspirans postea hypocrisim, cuncta negauit, et omnibus consentaneis suis, uel qui sub ipso eramus, suasit ut se chirographis terribilibus profiterentur eum se habituros patriarcham patriarcharum, et summum sacerdotem summorum sacerdotum; et tunc quidem in nobis ita faciebat. Postera uero die fraudes consuebat aduersus eum, et mendaciorum  infinitam multitudinem, quasi criminum materiam habentium, quemadmodum et aduersus beatissimum Nicolaum gessit: que et uolebat in omnia patriarchia transmittere; ut sicut ipse post modicum depositionem ac anathematismum in eum fecit, ut olim uoluit, ita et ceteri patriarche facerent. Sed huius fraudem non celauit Deus, sed omnibus patefecit; et hi qui dolum manifestum fecerunt, exsiliis et proscriptionibus, ac flagris, atque multis tediis submissi sunt: sed nec sic ualuit se reprimere, sed quemadmodum impetum habuit miseri uoti sui, depositionem et anathematismum fecit, et in eum, his factis, quid malorum in ipsum ex tunc non egit? Nonne dentes eius radicitus euulsit, faciens eum in facie percuti? Nonne pedes eius ferreis  uinculis muniuit? Nonne cum fuga lapsis, et fugacibus seruis, in fetoribus et sordibus damnauit eum, ut moraretur tempore non pauco? Nonne denudans eum uestimentis, que induebat absque prima paruula tunica, huius crura scidit, et in sepulcro, quod in modum rogi factum est, delusum locari fecit, candelas fundens que ibidem elucebant, ne, aquam eis habentibus, cum siti uteretur, ad refocillationem potaretur ex illis? Nonne hunc erectum stare facientes, tulerunt uirgam, quam tenens in manibus fulciebatur, senectutis imbecillitatem consolans? Nonne sine cibo ac potu multis eum diebus transigere fecerunt? Nonne exsulem illum fecit, ubi  dunt frequenter incursus barbarorum, et rapiuntur homines, qui locis illis inhabitant, et gladii efficiuntur impendium? Sed que ab eo sustinuit tante multitudinis sunt, ut dinumerare in uanum laborare sit: neque enim sermo ualebit hec enarrare. Et tunc, quem? imperatorum filium, et imperatorum nepotem [a 1Kb] , qui angelicam uitam subiens, habitu monastice conuersationis indutus est, qui Deo placabilis, et angelis reuerendus, atque demonibus metuendus apparuit. Ex his, quot exiguitatem nostram nseueritatibus submiserit, etsi dicere non possumus, uos colligere ac nosse ualetis: si enim talibus summis sacerdotibus, scilicet pape Nicolao, et sanctissimo patriarche Ignatio, talia operatus est, nobis utique humilibus mentis munditia qualia fecerit non  ignoratis. Multi enim ex nobis cum infidelibus gentibus in pretorio mulctati sunt, fameque ac siti, seu ceteris miseriis afflicti, ad secandum marmora pro lignis damnati sunt: alii autem pro eo, ut cum lignis ferirentur, spatha percutiebantur, iis qui feriebant, non ut sacerdotes, neque ut homines carnem ferentes, sed ut inanimata corpora percutientibus. Illud uero, quod calcibus submittebant, et huic pene subiectis uiscera euellebant, ut leue tormentum habebant. Id preterea, quo monilibus ferreis afficiebat, et catenis uinciebat, fenum post multos dies in escam prebens, humanitatem multam esse putabat. Quot autem in tenebrosis et umbra mortis, in fetoribus mortiferis includebant, nec tegebant, cum facerent? sed gloriantes, et cachinnantes magna uoce, nescientibus  cum feritate atque iactantia loquebantur, ludentes. Et rogati ut talibus misericordiam preberent, magis insaniebant, ac deterius causabantur. Alios etiam in extremitates orbis, et in alienigenarum loca fecit exsiliari. His atrocitatibus submissi nos, et in summum sacerdotem nostrum, et in eos qui cum illo perseuerabant, peiora his et seuiora committi uidentes, afflicti et fatigati sumus, uidelicet tam in aliis fieri hec aspicientes, quam ipsi talia patientes; ideoque deterriti incidimus seductionem et errorem atque uim seuissimam; et non sponte fecimus que dicere confitentes confundimur. Sed omnia hec facta sunt in nos, necessitate ab eo et ui non cessante, uoluntateque nostra se nullo modo flecti consentiente: lacrymis enim et gemitibus penitus  replebamur et facientes, et postquam faciebamus. Sed est nobis spes salutis non ex operibus nostris, neque exiustitia quam fecimus, neque enim fecimus: licet enim restiterimus, et multam uim perpessi, multisque tormentis subacti simus, in finem tamen in miseriis non substitimus. Est ergo spes ex eo, quo uos estis imitatores Dei, et qui uos miserunt, atque dominus et summus sacerdos noster simili modo. Etenim et Deus luxuriosum filium propterea in paradigma posuit, qui, omni uita sua male consumpta, ueniens ad patrem suum, susceptus est, et non utcunque  sed cum symphonia, et epulis, et uestitus a proprio patre, pristinum indumentum et primam stolam recepit : ut daret formam temperantie ac moderationis faciende super nos, qui recidimus; et publicanum humiliatum iustificauit , et meretricis lacrymas suscepit , atque latronis confessionem admittens, hunc ipso die in paradisum introduxit . Hos uero qui in uinea pondus totius diei sustinuerunt, et qui una hora tantummodo perseuerauerunt, ut media pretereamus, pari fecit dignos mercede ; ac ei cui multum debebat, et cui pauca, ex equo donauit, ut ad maiorem dignitatem attraheret, quibus multum dimisit. Cum huiusmodi spe in humilitate anime, et contritione cordis, ad sanctitatem uestram accedentes,  hunc uobis libellum dedimus, non in labiis dolosis, neque in dolo mentis. Ipse Deus testis est, qui etiam uades est noster: sed ex sinceritate ac munditia sperantes in miseratione Dei nostri, qui hominem amat, et intercessiones sancte ac intemerate Dei genitricis Marie, et sanctorum apostolorum, et beatissimi ac sanctissimi pape Nicolai [b 1Kb] , atque sancti patris nostri et summi sacerdotis Ignatii, uestreque beatitudinis orationes, nec non et sanctissimorum uicariorum Orientis, iam non taliter nos expauescere, sed manum accipientes a uobis, que nos confortet, et in rectitudine statuat; et quantum ex proposito usque ad sanguinem decertare in ecclesiasticis causis, ut et culparum quas fecimus, ex hac correctione, in satisfactione cordis   indulgentiam percipiamus: et non ulterius Photio, uana sapienti uel consentaneis eius, dum permanserint in exsecratione sua, et sancte Dei catholice Ecclesie dissonauerint, concordabimus, nec erroris eius et seductionis turbulenta fluenta gustabimus. Ecce enim ea, que ab ipso bibimus, et amarum et dolosum, ac exitiale poculum exspuentes, nosmet in hanc sanctam synodum proiicimus, profitentes etiam accepturos nos esse libenter a sanctissimo summo sacerdote nostro epitimium definitum. Si autem post hanc erectionem, que in nos sine calliditate atque conturbatione facta est, nos callide agere contra Ecclesiam Dei in aliquo uoluerimus; sit nobis depositio a Patre, et Filio, et Spiritu sancto, et nulla ad erectionem ulterius reuocatio. Donatus  sanctissimus episcopus Ostie, et Stephanus sanctissimus episcopus Nepe, et Marinus Deo amicissimus diaconus sancte Romanorum Ecclesie uicarii Romani interrogauerunt episcopos: Cuius estis consecratio? Episcopi dixerunt: Diximus quia beati Methodii et sanctissimi Ignatii. Sanctissimi uicarii Romani dixerunt: Suscipimus uos secundum preceptionem sanctissimi pape nostri Adriani propter confessionem libelli penitentie uestre. Reuerendissimi episcopi dixerunt: Et nos adoramus uos, et suscipimus uos iudices, et iudicium uestrum tanquam  ex persona Filii Dei habemus. Sanctissimi uicarii senioris Rome dixerunt: quot estis numero? Illi autem dixerunt: Et antea diximus quia nescimus. Sanctissimi uicarii senioris Rome dixerunt: Ecce sancta Romana Ecclesia non claudit uiscera sua omnibus uobis, si offertis libellum ex toto corde uestro. Et iterum iidem ipsi sanctissimi uicarii senioris Rome ad episcopos dixerunt: Detulimus libellum a sancta Romana Ecclesia, a sanctissimo papa Adriano, mandatum ab eo accipientes, exigere a uobis fieri ipsum libellum, et sic uos suscipere: uultis ergo facere quod iussum est a sanctissimo papa Adriano? Episcopi dixerunt: uolumus, et placet nobis, et subscribimus. Sanctissimi uicarii senioris Rome dixerunt: uolumus et iubemus relegi eum in conspectu  omnium. Et accipiens Stephanus Deo amicissimus diaconus et notarius legit libellum Grece, qui a Romano fuerat transmissus, qui etiam in prima lectus est actione. Et post lectionem sanctissimi uicarii senioris Rome ad episcopos dixerunt: Libellum hunc audistis? Placet uobis? Scribite illum. Suscipitis omnia que edita sunt a sancta Romana Ecclesia? Reuerendissimi episcopi dixerunt: Placet, scribimus, et suscipimus omnia. Donatus reuerendissimus episcopus Ostiensis, et Stephanus sanctissimus episcopus Nepesinus, et Marinus reuerendissimus diaconus sancte Romane Ecclesie, dixerunt: Et scribite eum. Et suscipiens Theodorus Carie, scripit illum. Deinde similiter Euthymius Catane, Photius Nacolie, Stephanus Cypriorum, alter Stephanus Cylire, Theodorus  Sinopes, Eustachius Acmonie, Xenophon Milassi, Leo Daphnusie, Paulus Meles; omnes isti scripserunt Romanum libellum, et dederunt hunc sanctissimis uicariis Romanis, etiam cum subscriptione testium. Et post hoc Thomas et Helias sanctissimi uicarii orientis ad sanctissimos uicarios Romanos dixerunt: Omne quod disposuistis placet nobis. Sanctissimi uicarii Romani dixerunt: Quoniam bonum diligitis, ideo, fratres nostri uenerandi, placet nobis et uestra dispositio. Et rursus iidem episcopi ad Orientales uicarios dixerunt: Si uidetur uobis bonum esse, detur decidentium episcoporum penitentie libellus. Patriarche sanctissimi uicarii Orientis dixerunt: uidetur nobis esse bonum. Ignatius sanctissimus patriarcha Constantinopoleos dixit:  Ponatur libellus super preciosa ligna, et sancta Euangelia, et sic eum accipiant, et dent mihi. Sanctissimi uicarii senioris Rome una cum orientalibus dixerunt: Ponatur. Et ponentes episcopi libellum super sancta Euangelia et preciosa ligna, et rursus sumentes eum, dederunt Ignatio sanctissimo patriarche Constantinopoleos: et sumens patriarcha superhumeralia, tradidit eis. Primo autem omnium dedit Theodoro metropolite Carie, et dixit ei: Ecce sanus factus es, iam nolli peccare, ne deterius tibi aliquid fiat . Theodorus reuerendissimus metropolita Carie dixit: Confugimus ad sanctitatem tuam tota anima, et mente munda, tradentes propria manu libellum confessionis nostre, ac profitentes usque ad  totam uitam nostram conseruare que illic scripta sunt inconuulsa. Ignatius sanctissimus patriarcha Constantinopoleos dixit: Bene ac decenter fecistis, filii dilectissimi nostri. Ecce suscipio uos sicut misericors et beneuolus pater prodigum filium suum reuersum ad penitentiam; propterea quia et sancta Romanorum Ecclesia benigniori affectu mota est erga reuerentiam uestram, quibus et concordauerunt etiam Orientales sedes. Et post hoc Theodorus reuerendissimus episcopus Sinope dixit: Non solum epitimiis sumus digni, sed et penis; sed misericordia tua magna est, domine. Xenophon reuerendissimus episcopus Milassi dixit: Cum sim multis penis dignus, superhumeralia accipio. Et postquam acceperunt superhumerale sua, sederunt singuli in ordine suo. Et iterum  Paulus Deo amicissimus chartophylax stans in medio dixit: Postquam ingressi sunt in hanc sanctam synodum episcopi, qui ceciderunt, ecce presto sunt et presbyteri, habentes eumdem libellum, et rogantes sanctitatem uestram, ut intrent in hanc sanctam synodum: quid ergo placet sanctitati uestre? Sancta synodus dixit: Cuius consecrationem habent? Paulus Deo amicissimus chartophylax dixit: Beatissimi Methodii, et sanctissimi Ignatii. Sanctissimi uicarii dixerunt: Intrent. Et intrauerunt, Thomas primus presbyterorum, Cosmas secundus atque defensor, Pantaleo presbyter, Ioachim presbyter et defensor, Megistus presbyter, Nicephorus presbyter, Theodosius presbyter, Epiphanius presbyter, Theophylactus presbyter, Sisinnius presbyter, Gregorius  presbyter, et paria episcopis facientes, tradiderunt libellum penitentie: deinde scribentes et ipsi Romanum libellum, susceperunt a patriarcha oraria sua, dicente ad eos: Cognoscite quia uerax homo sum, et sermo meus finem habet. Ecce enim magnam meruistis compassionem et ueniam a sancta Romanorum Ecclesia, et omnibus nobis. Postquam ergo ingressi sunt episcopi ac presbyteri, rursus stans Paulus Deo amicissimus chartophylax in medio dixit: Similiter et diaconi, qui ceciderunt, habentes pre manibus libellum penitentie, deprecantur sanctam synodum ut intreant. Sancta synodus dixit: Cuius consecratio sunt? Paulus Deo amicissimus chartophylax dixit: Beatissimi Methodii et sanctissimi Ignatii. Sanctissimi uicarii senioris  Rome et Orientis, ac sancta et uniuersalis synodus, dixerunt: Intreant. Et introierunt, Constantinus diaconus, Ioannes diaconus, Stephanus diaconus, Michel diaconus, Christophorus diaconus, Leo diaconus, Theodosius diaconus, Nicolaus diaconus, Sophronius diaconus. Et ait Ignatius sanctissimus patriarcha ad eos: Utique ex proposito fecistis libellum quem fertis? Reuerendissimi diaconi dixerunt: Deus scit, domine, quia ex multa alacritate illum fecimus; ipse enim nouit conscientias nostras quo modo erant circa sanctitatem tuam, cum tyrannidem patereris. Que uero Photio fecimus, coacte ac inuiti fecimus: sed gratias agimus Deo et sanctitati tue, o domine, quia non retribuisti nobis secundum peccata  nostra et culpas nostras; sed compassus nobis, miseratus et misertus es nostri, et dimisisti nobis peccata nostra. Et facientibus eis similia episcopis et presbyteris. Et accipiens patriarcha oraria ipsorum, reddidit eis. Et post hoc, iterum stans in medio Paulus Deo amicissimus chartophylax dixit: uenerunt et subdiaconi qui ceciderunt in sanctam hanc synodum, eumdem libellum pre manibus habentes, ingredi postulantes. Sanctissimi uicarii senioris Rome et Orientis dixerunt: Ingrediantur, placet enim nobis. Et ingressi sunt. Thomas domesticus [a 1Kb] subdiaconorum, Eustachius, Stephanus, Photinus, Ioannes, Paulus, Thomas: et facientibus similia pari modo, dedit et ipsis proprii honoris insignia. Sanctissimi uicarii senioris Rome dixerunt: Secundum formam  hanc, secundum quam hodierna die suscepimus episcopos, et presbyteros, et diaconos, et subdiaconos qui ceciderunt, suscipi deinceps decernimus omnes qui similiter peccauerunt, et peonitentiam agunt. Et post hec sanctissimus patriarcha Ignatius dixit; Epitimia que indicta sunt iis qui ceciderunt episcopis, et presbyteris, et diaconis, et subdiaconis, ab hac sancta et uniuersali synodo, in audientiam omnium legantur; quatenus fiant omnibus manifesta. Et accipiens Stephanus diaconus et notarius legit: Sit remedium et salutem anime ferens, ac ualde discretum epitimium sacerdotum qui per multam consuetudinem ceciderunt et negauerunt propria chirographa, que bene ac regulariter edita sunt ad spiritalem conflictum et unitatem sancte catholice  Ecclesie. Si quidem carnibus uescuntur, abstinere  se a carne, caseo et ouo: ii uero qui carnes non comedunt, abstinere a caseo et ouo, et piscibus quarta feria et parasceue [edere] legumina et olera cum oleo et pauco uino, facereque genuflexiones quinquaginta per singulos dies, et dicere Kyrie eleison, centies, et Domine peccaui, centies, et Domine ignosce mihi peccatori, centies; recensereque sextum psalmum, et trigesimum septimum, et quinquagesimum: hec mando tibi custodire usque ad Christi Natiuitatem, non autem habeas potestatem ministrandi, nec agendi quoquo modo que sacerdotum sunt, et tunc in natalitiis magni Dei et saluatoris nostri Iesu Christi recipies sacerdotium tuum, et mecum eris sacerdotio fungens, et ministrans immortali eterno Deo. Et post lectionis epitimiorum  completionem, rursus ipse Stephanus collaudauit: Multos annos imperatorum Basilii et Constantini! magnorum dictatorum et imperatorum multos annos! Orthodoxorum imperatorum multos annos! Pacificorum imperatorum multos annos! Depositorum iniustitie multos annos! Hostium mendacii multos annos! Amatorum et fautorum ueritatis et iustitie multos annos! Nicolai beatissimi pape Romani eterna memoria! Adriani orthodoxi pape Romani multos annos! Ignatii orthodoxi patriarche Constantinopoleos multos annos! Orthodoxi senatus multos annos! Sancte et uniuersalis synodi eterna memoria [b 1Kb] . Deus deposuit molimina Photii, que incipiunt in diuino loco, et simul deposuit eum, ut mendacii amicum et conculcatorem uenerande figure.



ACTIO TERTIA.


 In nomine Domini et dominatoris Iesu Christi ueri Dei et Saluatoris nostri. Consulatus Deo coronatorum dominorum nostrorum, Basilii quidem anno tertio, Constantini autem filii eius anno secundo, imperatorum perpetuorum Augustorum, indictione tertia,  quinto Idus Octobris. Propositis et uiuificis lignis, et intemeratis salutis nostre Euangeliis in dextris partibus catechumenorum opinatissimi templi sancte ac magni nominis Sophie, conuenientibus autem Donato Deo amicissimo episcopo Ostiensi, et Stephano Deo amicissimo episcopo Nepesino, ac Marino reuerendissimo diacono sancte Romane Ecclesie: locum habentibus? Adriani sanctissimi et beatissimi archiepiscopi senioris Rome et Ignatio honorabilissimo archiepiscopo magni nominis Constantinopoleos noue Rome ac sanctissimis uicariis Orientis, Thoma scilicet sanctissimo metropolita Tyri, locum habente sedis Antiochie, eo quod uiduata esset eadem Ecclesia, et Helia Deo colendissimo presbytero et syncello, locum  possidente Theodosii sanctissimi archiepiscopi sedis Hierosolymorum: Deinde per iussionem amicorum Christi et Dei cultorum magnorum imperatorum Basilii et Constantini; presentibus et audientibus etiam magnificentissimis principibus, uidelicet Christophoro  magnificentissimo magistro, Bahane magnificentissimo patricio et preposito, Paulo magnificentissimo patricio et prefecto, Leone magnificentissimo patricio et domestico excubitorum, Ioanne magnificentissimo patricio et logotheta acuti [lege uelocis] cursus, Manuele magnificentissimo patricio, Theophylacto magnificentissimo patricio, Petrona magnificentissimo patricio, Oreste famosissimo protospathario et domestico icanatorum: considentibus autem et Deo amicissimis episcopis, id est, Nicephoro Deo amicissimo metropolita Amasie, Niceta Deo amicissimo metropolita Athenarum, Metrophane Deo amicissimo Smyrne, Theodoro [a 1Kb] Deo amicissimo metropolita Carie, Euthymio Deo amicissimo metropolita Catane, Michele  Deo amicissimo metropolita Rhodi, Photio Deo amicissimo Nacolie archiepiscopo, Athanasio Deo amicissimo episcopo Anilii Magnesie, Georgio Deo amicissimo episcopo Heliopoleos, Stephano Deo amicissimo episcopo Cibyre, Niceta Deo amicissimo episcopo Cephaludis, Stephano Deo amicissimo archiepiscopo Cypsallorum, Theodoro Deo amicissimo episcopo Sinope, Basilio Deo amicissimo episcopo Pyrgii, Gregorio Deo amicissimo episcopo Mesine, Eustathio Deo amicissimo Aemonie, Xenophonte Deo amicissimo episcopo Milassi, Leone Deo amicissimo episcopo Daphnusie, Petro Deo amicissimo episcopo Troadis, Samuele amicissimo episcopo Antri, Antonio Deo amicissimo episcopo Aliseos, Nicephoro Deo amicissimo episcopo Crotone, Michele  Deo amicissimo episcopo Cercyrorum. His ita conuenientibus, surgens Metrophanes Deo amicissimus metropolita Smyrne, una cum Nicephoro Deo amicissimo metropolita Amasie, et Niceta metropolita Athenarum, dixit: Omnia honeste, et secundum ordinem facere Paulus magnus apostolus iubet et sancit. uidetur autem omnibus nobis honestum esse, ac perfecto ordini proximum, ut deinceps hec sancta et uniuersalis synodus audiat epistolas amici Christi imperatoris nostri, quas misit ad sanctissimum papam Romanum, et Orientis presules; et rursus sanctissimi patriarche nostri, deinde beatissimi pape Adriani ad sanctissimum dominum nostrum; ut et sancta synodus satisfactionem adhuc maiorem accipiens, glorificet Deum, qui cooperatus est piissimo  imperatori nostro in conciliis et optimis studiis, gratiasque agat et sanctissimo patriarche nostro, et uobis sanctissimis uicariis. Donatus et Stephanus sanctissimi episcopi, et Marinus reuerendissimus diaconus, uicarii senioris Rome dixerunt: Audiuimus quia sunt quidam errantes ex consecratione beatissimi Methodii et sanctissimi Ignatii, et nesciunt quid sit pietas et misericordia sancte Dei Ecclesie atque iudicium; et ideo renuunt scribere Romanum libellum, quem misit sanctissimus papa Adrianus. Ante omnia ergo mandamus bono cultui uestro, ut eatis ad eos, et secundum canonicam auctoritatem accersatis eos, ita dicentes: Sancta synodus aduocat uos, ut faciatis quod decretum et censitum est auctoritate, et suscipiamini a sancta  synodo; neque enim uult claudere uiscera sua; inuitat ergo uos uenire: ac secundum libelli satisfactionem facite, quemadmodum et ceteri fratres uestri fecerunt; et suscipit uos sancta et uniuersalis synodus. Thomas et Helias sanctissimi uicarii Orientalium sedium dixerunt: Secundum solitas et canonicas preceptiones apostolorum ac sanctarum synodorum et nos prouidemus, nutu misericordie ducti, ut adsciscantur ad hanc uiam salutis, ad quam et  fratres eorum succurrerunt [al., cucurrerunt]. Congruum ergo est, ut eatis ad eos, et prouocetis illos ad salutem animarum suarum. Dicite itaque eis cum beneuolentia et conuenienti fraterno affectu: Aduocamus uos: si ergo feceritis que uidentur sancte synodo, introite in ea, et suscipiet uos. Et abeuntes Metrophanes Deo amicissimus metropolita Smyrne, et Nicephorus Deo amicissimus metropolita Amasie, ac Niceta Deo amicissimus metropolita Athenarum, dixerunt que sibi fuerant impetrata ad Theodulum reuerendissimum metropolitam Ancyre, et Nicephorum reuerendissimum metropolitam Nicee, qui responderunt ita: De proposita subscriptione rationem reddimus sanctitati uestre, quia propter rationabiles et irrationabiles subscriptiones, que ante  facte sunt, grauati definiuimus nos, et uinculum imposuimus non ulterius subscribere, preter id quod subscripsimus, et professi sumus fidei nostre symbolum, quod iacet in chartophylacio uenerabilis patriarche, tempore consecrationis nostre. Propter quod dicimus uobis, et rogamus sanctam synodum, si possibile est, indulgeat nobis quod deliberauimus conseruare usquedum uixerimus. Deo amicissimis metropolitis deferentibus huiusmodi responsionem, sanctissimi uicarii senioris Rome dixerunt: Legatur responsio eorum in audientiam omnium. Et accipiens Thomas uenerabilis subdiaconus ac deuotus uicarius in auditionem sancte synodi legit. Et iterum uicarii senioris Rome dixerunt: Legatur epistola a Deo muniti imperatoris nostri, quam misit ad sanctissimum  papam Nicolaum [a 1Kb] . Et accipiens Theodorus deuotus a secretis legit.

In nomine Patris, et Filii, et sancti Spiritus unius, et solius, et ueri Dei, Basilius fidelis imperator Romanorum Nicolao sanctissimo pape Romano, et spirituali quoque Patri nostro.

Qualiter se habet mentis nostre uoluntas super ecclesiasticis negotiis nostris, o diuinum et sacrum atque instar Aaron reuerendum caput, in priori epistola innotuimus. Nescientes autem, si sanctis uestris, et secundum Moysen Deo gratissimis, sit posita palmis , necessarium conspeximus primum que in eadem continebantur epistola in breui commemorare, et nunc que defuerunt supplere.  Habebat itaque in quibus malis Ecclesiam nostram, quando imperii diuinis orationibus uestris gubernacula suscepimus, inuenerimus male iacentem, insanabiliter languentem, legitimo rectore denudatam, tyrannide detentam, alieni pastoris seruituti subiectam, omnia instar ancille patientem magis, quam more regine quidquam gerentem. Hec sunt que illa significabat epistola. Et quedam a nobis agenda fore uisa sunt, quedam uero paterne  sanctitati uestre penitus relinquenda. uerum nobis nichil amplius debere fieri uisum est, nisi, ut Photius quidem a sede remoueretur, et secum quiescere hortaremur: quippe qui multa contra ueritatem et contra sacrum pontificium uestrum commouit; in tantum enim rabies illius profecit. At uero Ignatius sanctissimus et spiritalis pater noster, qui clare iniurias et tyrannidem pertulit secundum iudicium et iustificationem, que in diuersis epistolis uestris inuenta est  per equam et iustam ueritatem ad proprium thronum reuocaretur: reliquis autem  finem imponendum, imo uero et hec eadem approbandum, atque horum sequentia terminandum, spirituali sanctitati uestre dimisimus. uidelicet de his sacerdotibus qui ex utraque parte peccauerunt, et ante a sanctissimo patriarcha Ignatio consecrati secundum scripture sue confessionem, in ueritate minime permanserunt, quam qui a Photio uiro impudenti manus impositionem susceperunt: nec non et de his summis sacerdotibus, et sacerdotibus, atque abbatibus, qui diuersimode scripserunt: quorum quidem alii ui uel tyrannide, alii uero simplicitate aut leuitate, quidam uero seductione ac uersutiis, quidam uero muneribus et honoribus diuersimode decepti sunt. Pauci enim superiores [a 1Kb] laqueo illius prorsus effecti sunt; imo uero dicendum est, quia  pene omnes sacrati, tam priores, quam posteriores, qui sub nobis sunt, male, et ut non oportebat tractati sunt. De quibus decretum et iudicium mittere paternam sanctitatem uestram prescribentes [b 1Kb] poposcimus, et nunc expetimus: addentes huic epistole pro his, qui ceciderunt benignissimam postulationem, et maxime de iis qui penitentie locum requirunt, et ad legitimum summum sacerdotem recurrunt: quatenus non Ecclesie nostre summis sacerdotibus, et sacerdotibus qui sub omni regimine nostro consistunt, commune occurrat naufragium, propemodum uniuersis illis de falsis et impotabilibus gustantibus iniquitatis rheumatibus. Super his itaque postulamus compatientissimum sacerdotium tuum, ut manum porrigat humanitatis, et eorum dispenset  salutem, qui proprium duntaxat peccatum pronuntiant, et ueniam accipere de eo [ut ueniam accipiant ab eo] qui male ac nequiter ab ipsis molestatus est summo sanctissimo sacerdote deposcunt: eos enim qui permanent in malitia, et nolunt ad ueritatis semitam repedare, nullus modus uel ratio a condemnatione liberabit. Ut autem manifesta etiam iis qui ex sorte sunt Photii uestra diuina et apostolica fiat sententia, tam de sanctissimo patre nostro et patriarcha  Ignatio, quam de miserrimo Photio, destinati sunt ab amabili Christo imperio nostro ad paternam sanctitatem uestram ab utraque parte apocrisiarii; a sanctissimo quidem patriarcha Ignatio Ioannes metropolita Silei, a Photio uero Petrus metropolita Sardis, cum quibus et a diuinitus munito imperio nostro missus est Basilius spatharius; quos uolumus ut paterna sanctitas uestra suscipiat, et in conspectu episcoporum, qui ex utraque parte directi sunt, que uidebuntur sanctitati tue ecclesiasticis legibus atque canonibus de summis sacerdotibus et sacerdotibus sanciat: cum hisque mittat nobis reuerendissimos apocrisiarios, ut certificetur expressius et purius sanctissima ecclesia nostra, cuius uoluntatis sanctitas tua super utrisque consistat. Ita pater  spiritalis, et diuinitus honorande summe pontifex, accelera pro Ecclesie nostre correctione et conflictu contra iniustitiam atque ad ueritatis satisfactionem multam nobis congeriem bonorum donare, id est unitatem mundam, compagem spiritalem ab omni contentione ac schismate liberam, Ecclesiam in Christo unam, et ouile uni obsecundans pastori, cuius tu minister ac immolator existis uerissimus. Saluto sanctum et desiderabile mihi caput quasi labiis per litteras. uale. Missa est mense Decembris, die undecimo.

Et post lectionem predicte epistole accipiens Stephanus Deo amabilis diaconus et deuotus notarius epistolam sanctissimi patriarche Ignatii, quam ad sanctissimum papam Adrianum miserat, legit:

 [c 1Kb] Deo honorabili, dilecto fratri et comministro Nicolao sanctissimo pape senioris Rome Ignatius misericordia Dei archiepiscopus Constantinopolitanus.

Eorum uulnerum atque liuorum qui in membris hominis consistunt multos medicos protulit ars; hanc quidem passionem alio accipiente et alteram altero, ex per experientiam amputante et medente; eorum uero que in membris sunt Christi et Dei saluatoris, omnium nostrum capitis, et sponse catholice et apostolice Ecclesie, unum et singularem precellentem atque catholicissimum medicum ipse princeps summus, et fortissimus sermo, et ordinator, et curator, et solus ex toto magister Deus omnium produxit,  uidelicet tuam fraternam sanctitatem et paternam almitatem: propter que dixit Petro magno et summo apostolorum: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Et iterum: Tibi dabo claues regni celorum: et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Tales enim beatas uoces non secundum quamdam  utique sortem apostolorum principi solum circumscripsit et definiuit, sed per eum ad omnes qui post illum secundum ipsum efficiendi erant summi pastores, et diuinissimi sacrique pontifices senioris Rome, transmisit: et ideo ab olim et prisco tempore in exortis heresibus et preuaricationibus eradicatores et interemptores malorum zizaniorum, et tabefactorum, et penitus insanabiliter egrotantium membrorum, multi multoties facti sunt eorum, qui sanctitatem et summam paternitatem tuam illic precesserunt; successores scilicet principis apostolorum, et illius zelum in fide, que secundum Christum est, imitantes: et nunc nostris temporibus beatitudo tua digne tractauit datam sibi a Christo potestatem. Et quemadmodum quis peritus belli, et optimus pretor, sanctissime  et amantissime frater noster, omnibus potentiorem et omnia uincentem ueritatem, tanquam quedam ualde fortia et inexpugnabilia proponens arma, huius emulos deiecisti, et cum Christo et per Christum mundum uicisti, et eum qui diuina furatus est, et dispoliauit aliena, et per fenestram in atrium ouium more latronum intrauit, et predatus est animas multorum, deinde etiam se arroganter extulit, et ceruices erexit contra Deum omnipotentem, et in tantum iactanter elatus est, ut conuentum sine subsistentia et sine persona fingeret contra irreprehensibile et diuinissimum et sacrum pontificium tuum, quemadmodum fabula hippocentauros et tragelaphos; quod etiam latenter ad principem misit. Huiusmodi ergo non sanctum operatorem, atque  omni opere malo repletum, uidelicet eum qui secundum antiphraseos tropum Photius nominatur, opere manus pontificalis, et apostolice potestatis tue a communi Ecclesie resecasti corpore, et summo te Petro equiparans, tanquam nouum Ananiam, sententia potentium uerborum tuorum occidisti , et priuatione spiritalis uite, ut alterum Simonem, per anathema morti transmisisti; et nos qui iniuriam passi sumus, sicut iustissimus et fratrum amicissimus, et iuste iustificasti, et Ecclesie, que apud nos est, et proprio throno, propter que sategisti atque scripsisti, utpote apostolice et summe potestatis susceptor, digne ac rationabiliter restituisti, et fluctum qui hic inerat dissipasti, et tranquillitatem Ecclesiis contulisti. A Deo quippe prouectus et a Christo  dilectissimus et mansuetissimus et iustissimus noster imperator, uoto et consilio et decreto et iudicio tue sanctitatis, fauens olim, etiam nunc alacriter obediens, ut filius uester proprius, et fidelissimus utrique, que digna sunt exhibuit, et multa tribulatione fessam nostram senectutem, adhuc etiam omnes qui pro iustitia Dei multas et uarias tribulationes sustinuerunt, imperialissima prudentia usus, animauit et consolatus est. Pro quibus omnibus gratificas laudes atque uoces referentes super omnia Deo et uestre beatitudini, misimus debite Ioannem beatissimum et sanctissimum metropolitam Sylei, uirum Dei cultorem, et diuino intellectu repletum,  qui etiam per totos nouem annos pro uerbo ueritatis cum nobis ipsis persecutionem et mala cetera passus est, et Petrum Dei amantissimum episcopum Troadis, qui eadem et ipse passus est [a 1Kb] , et pariter decertauit cum regali homine, rationem simul uobis posituros pro nobis, et que epistole desunt uiua uoce adimpleturos et manifestaturos qualem et quantam et quam magnam dilectionem habeat et affectum humilitas nostra circa fraternam sanctitatem uestram: simul autem et de ceteris ecclesiasticis ordinibus accepturos, que Deo placeant, et uestro intellectui et sapientie et potestati distinctiones atque dispositiones. Duplex est enim sacerdotalis catalogi consecratio: nam quidam a nobis hanc susceperunt, et propria manu pro nobis sua sponte scripserunt; quidam  uero ab iniquo et interfectore Photio. Multi quidem de nostra consecratione, gratia Dei confortati, restiterunt ei fortissime, per nullum modum in inhonorantiam et contumeliam nostram, et in eam quam putant depositionem communicantes; sed et multas et uarias tribulationes, et angustias, ac dira exsilia, et custodias perpetientes; quos precipue suscipiens et tua beatitudo, bene scio quod supremis extollat honoribus, ut certatores ueraciter pietatis. Plures autem propria chirographa transgressi sunt, et ceciderunt, et pro temporis et utilitatis sue causa in omnibus Photii temeritatibus et malignis actibus ab initio usque ad finem sectatores et communicatores et cooperatores effecti sunt, frequenter contra nos subscribentes, licet non uoluntarie, sed uim et tyrannidem  passi. Sunt autem apud eos, qui contra ueritatem postea in rabiem uersi, et quemadmodum quadam Satane operatione furentes, ualidissimam etiam contra nos ostenderunt insaniam. Primum igitur de huiusmodi imploramus dari dispositionem; deinde de his qui ab illo manus impositionem susceperunt et secundum ea etiam ipsi similiter per omnia frustra nequiter egerunt; insuper de presbyteris, qui ex nostra consecratione consistentes, semel ei communicauerunt, uel fortassis bis et ter ex arcta angustia, non tamen subscripserunt iniustitie chirographo, et rursus recesserunt, et usque in presens uoluntarie uacant; adhuc etiam de iis qui cum communione etiam subscriptionem gesserunt, mox autem otium complexi sunt; et super hos etiam de his  qui manus quidem impositionem a Photio et uoluntarie, et non uoluntarie susceperunt, reueriti tamen, sacerdotio prorsus nullo modo functi sunt. Porro manus impositionem ab eo accepit Cesaree Cappadocie archiepiscopus reuerentissimus et perseuerantissimus Paulus post concilium uanitatis, quod contra humilitatem nostram tenuit prius: in secunda uero synodo reproborum, ut dicit propheta, uiriliter ualde propugnans ob ueritatem et triumphans, et diuulgans eorum interfectricem mentem, et nullo tempore uel modo contra humilitatem nostram subscribens, sed ob idipsum multa passus, et multimodas necessitates sustinens, alio quodam melior  scilicet affectu dignus habebitur a fraternitate uestra. Hec igitur sunt capitula, pro quibus exposcimus solutionem et ordinationem in scriptis mitti humilitati nostre. Insuper autem et uicarios uestre beatitudinis episcopos dignos et rationabiles, ut cum eis bene et conuenienter disponamus ecclesiam, que apud nos est, quam prouidentia Dei per intercessionem summi Petri, et instantiam atque interuentionem uestram recepimus: et accipiant negotia finem utilem et congruentissimum in gloria Dei, et uestre fraterne sanctitatis, Christique imitatricis beatissime paternitatis.

Et post lectionem huius epistole, accipiens Marinus reuerendissimus diaconus et uicarius senioris Rome epistolam, que missa est a sanctissimo Adriano  papa ad sanctissimum patriarcham Ignatium, legit Latine, uoce grandi in audientiam omnium, in Grecum sermonem eam uertente ac interpretante Damiano reuerendissimo regio clerico ac interprete.

Adrianus episcopus, seruus seruorum Dei, reuerendissimo et sanctissimo confratri et comministro nostro Ignatio patriarche Constantinopolitano.

Nec scriptura pandere . . . Reliqua uide inter epistolas Adriani II, Patrologie tom. CXXII.

Et post lectionem epistole sanctissimi uicarii senioris Rome dixerunt: Est canonice ac synodice acta epistola hec. Sancta et uniuersalis synodus dixit: Canonica, et ordinata, et plena iustitie est  epistola, que lecta est sanctissimi pape Adriani. Et post hoc surgens Metrophanes Deo amicissimus metropolita Smyrne dixit: Ex epistolis que nobis  lecte sunt modo, liquidius cognouimus amici Christi, imperatoris nostri diligentiam, et studium quod habet ad pacificandam Ecclesiam Dei, et sanctissimi domini nostri et patriarche Ignatii humilitatem, et quomodo impleat eloquium Scripture quod perhibet: Omnia cum consilio fac; nec non et sanctissimi pape Romani solertem locutionem et pudorem, quem in diuinis, circa diuinorum canonum custodiam et obseruantiam habet, et eiusdem imitantem, quantum fieri potest, misericordiam et benignitatem; quos et magnifice suscipientes, omnes gratias egimus Deo, qui dignos nos fecit huiusmodi sanctissimos uicarios contueri.

Et post hoc stans in medio Stephanus Deo amicissimus diaconus et deuotus notarius laudauit ita:  Multos annos imperatorum Basilii et Constantini! Magnorum imperatorum et dictatorum multos annos! Orthodoxorum imperatorum multos annos! Pacificorum imperatorum multos annos! Depositorum iniustitie multos annos! Hostium mendacii multos annos! Amatorum et fautorum ueritatis et iustitie multos annos! Eudoxie piissime Auguste multos annos! Nicolai beatissimi pape Romane eterna memoria! Adriani orthodoxi pape Romani multos annos! Ignatii orthodoxi patriarche Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sancte ac uniuersalis synodi eterna memoria.


uERSUS IAMBICI.

Chorus patriarcharum honorabilis et magnus
 Pessimum inimicum prosequitur, ut lupum,
A thalamo casto, et uenerabilibus locis;
Photium aio amarissimum apostatam.



ACTIO QUARTA.


 In nomine Domini et dominatoris omnium Iesu Christi ueri Dei et Saluatoris nostri. Consulatus a Deo coronatorum et tranquillissimorum dominorum nostrorum, Basilii quidem anno tertio, Constantini uero filii eius anno secundo, perpetuorum Augustorum  indictione tertia, tertio Iduum Octobris, propositis preciosis et uiuificis lignis, et intemeratis salutis nostre Euangeliis in dextris partibus catechumeniorum opinatissimi templi sancte ac magni nominis Sophie: conuenientibus autem Donato Deo amicissimo episcopo Ostiensi, et Stephano Deo amicissimo episcopo Nepesino, et Marino Deo amicissimo diacono sancte Romane Ecclesie, locum retinentibus Adriani sanctissimi et beatissimi archiepiscopi senioris Rome, et Ignatio sanctissimo archiepiscopo magni nominis Constantinopoleos noue Rome, ac sanctissimis uicariis Orientis, uidelicet Thoma sanctissimo metropolita Tyri, locum retinente sedis Antiochie, eo quod uidua existeret eadem Ecclesia, et Helia Dei cultore presbytero et syncello, locum  retinente Theodosii sanctissimi archiepiscopi sedis Hierosolymorum: deinde secundum iussionem amicorum Christi et piissimorum magnorum imperatorum nostrorum Basilii et Constantini: presentibus et audientibus etiam magnificentissimis principibus,  uidelicet Christophoro magnificentissimo patricio et magistro, Bahane magnificentissimo patricio et preposito, Leone magnificentissimo patricio et proconsule, Leone magnificentissimo patricio et domestico excubitorum, Ioanne magnificentissimo patricio et logotheta oxeos cursus, Manuele magnificentissimo patricio, Theophylacto magnificentissimo patricio, Petronate magnificentissimo patricio, Oreste magnificentissimo protospathario et domestico icanatorum, Sisinnio magnificentissimo spathario: confidentibus Deo amicissimis episcopis, id est Nicephoro Deo amicissimo metropolita Amasie, Niceta Deo amicissimo metropolita Athenarum, Metrophane Deo amicissimo metropolita Smyrne, Theodoro Deo amicissimo metropolita Carie, Euthymio Deo amicissimo  metropolita Catane, Michele Deo amicissimo metropolita Rhodi, Photio Deo amicissimo archiepiscopo Nacolie, Stephano Deo amicissimo archiepiscopo Cypsallorum, Athanasio Deo amicissimo episcopo Anilii Magnesie, Georgio Deo amicissimo episcopo Helii, Stephano Deo amicissimo episcopo Cibyre, Niceta Deo amicissimo episcopo Cephaludii, Theodoro Deo amicissimo episcopo Sinope, Basilio Deo amicissimo Pyrgii episcopo, Gregorio Deo amicissimo episcopo Mesine, Eustathio Deo amicissimo Aemonie, Xenophonte Deo amicissimo episcopo Milassi, Leone Deo amicissimo episcopo Daphnusie, Petro Deo amicissimo episcopo Troadis, Samuele Deo amicissimo episcopo Antri, Niceta Deo amicissimo episcopo Photie, Nicephoro Deo amicissimo episcopo  Cercyrorum. His itaque taliter conuenientibus, stans in medio Bahanes magnificentissimus patricius et prepositus dixit: Sunt episcopi duo, consecrationem habentes beatissimi Methodii, Theophilus et Zacarias uocati, qui Photium recipientes diffamant, quod recepisset Romanorum Ecclesia Photium. Si ergo placet sanctitati uestre, ingrediantur in sanctam et uniuersalem synodum, et reiudicentur. Donatus Deo amicissimus episcopus Ostiensis, et Stephanus Deo amicissimus Nepesinus, et Marinus Deo amicissimus diaconus sancte Romane Ecclesie, locum retinentes Adriani sanctissimi pape Romani, dixerunt ad sanctissimos uicarios sedium Orientis, et ad uniuersam sanctam synodum: Si consideretis aptum esse, mittantur aliqui  ad predictos uiros, ut interrogent illos, cuius consecrationis sunt, et cui communicant. Sancta et uniuersalis synodus dixit: Aptum est et conueniens. Et missi a uicariis senioris Rome, Pancratius religiosus clericus, ab Orientis uero uicariis, Ananias religiosus clericus, a senatu autem Gregorius inclytus spatharii cubicularius, dixerunt illis: Sancta et uniuersalis synodus misit nos, ut interrogemus uos, cuius consecrationis sitis et cui communicetis. Theophilus et Zacarias quondam episcopi dixerunt: Nos domini Methodii sumus consecrationis; communicauimus autem domino Photio patriarche. Et reuersis his qui missi sunt lecta est uox Theophili et Zacarie dudum episcoporum per Theodorum uirum deuotum a secretis in medio sancte et uniuersalis  synodi in audientiam omnium, et sancta synodus exclamauit: Sit portio Theophili et Zacarie cum Photio. Post hec magnificentissimi et gloriosissimi principes per Bahanem magnificentissimum patricium et prepositum dixerunt: Imperatores nostri sancti miserunt seruos suos, qui senatus uocatur, qui uoluntate Dei hic honoratus est secundum omnia, ut simus districti eorum que geruntur auditores, Si uultis ergo a nobis, sicut se habet ordo synodicus, in fine sancte ac uniuersalis huius synodi exigere proprias subscriptiones per me indignum seruum sanctorum imperatorum nostrorum, cuncti fratres mei et compatricii dicunt sanctissimo domino nostro  patriarche, et sanctissimis uicariis, tam senioris Rome, quam Orientalium sedium: Nisi audierimus et ab ipso Photio in conspectu nostro stante, et ab episcopis eius, et iis qui habentes consecrationem beatissimi Methodii et sanctissimi Ignatii apostate facti sunt, ut in conspectu nostro obstruantur ora ipsorum ex canonicis et synodicis preceptionibus, non scribet manus nostra unam litteram in synodo ista: audiant que iudicata sunt a seniori Roma in conspectu nostro, et si nichil contradicere potuerint, sanabitur mundus ex consensu ipsorum. Si hoc autem factum non fuerit, scimus quia nostri non egetis ad scribendum in fine a uobis gestorum. Quomodo enim subscribemus in huiusmodi iudicio, illis clamantibus atque dicentibus: Audiamus depositionem  nostram, damnemur, audientibus nobis ut postulat iustitie ratio, et nullus sermo ipsorum fit? Hoc non est iustum, uti nos arbitramur: quid ergo uidetur uobis, facite: nos enim, et antequam ueniret sanctitas uestra a Deo conseruandam in ciuitatem sanctorum imperatorum nostrorum, eamdem opinionem habuimus, tam de iudicio beatissimi pape Nicolai, quam de receptione sanctissimi pape Adriani, ac certificatione et confirmatione honorabilis sacerdotis sanctissimi domini patriarche nostri. Post uicarios autem Orientis uidimus et uos, et suscepimus tanquam sanctos apostolos. Rogamus ergo ut hi qui languent sanentur, et corrigamus qui non habent certitudinem ueritatis, et erigamus qui deorsum iacent. Nisi enim ita hec omnia discutiantur, conscientie  hominum non curabuntur. Metrophanes Deo amicissimus metropolita Smyrne surgens dixit: Diuinus apostolus ita inquit: Prophetias nolite spernere; omnia autem probantes, quod bonum est retinete . Sanctissimos itaque uicarios senioris Rome ut prophetas suscipientes, nequaquam spernimus. Probantes autem uerba magnificentissimorum principum, inuenimus ea iusta et congruentia; et propterea etiam episcopi omnes, et sancta hec synodus, fauemus postulationi magnificentissimorum principum, ut examinentur illi et interrogentur, si recipiant eos iudices: et accepto loco satisfactionis, si quidem iustificati fuerint, ut cuncti libenter suscipiamus: si uero damnati exstiterint, ut omnes acquiescant. Nunc ergo exigantur  in scriptis fateri, si hanc sanctam et uniuersalem synodum, et que ab ea iudicantur admittunt, et iure ingrediantur. Sanctissimi uicarii senioris Rome dixerunt: Et quos dicitis introduci ignorant quid iudicauit sancta Romana Ecclesia? Bahanes magnificentissimus patricius et prepositus dixit: Ignorant: cum enim non essent ibidem, nec audissent opus uestrum in faciem, qualem certitudinem habere illos ex auditu uultis ad suam ipsius [a 1Kb] condemnationem? Donatus et Stephanus Dei amicissimi episcopi, et Marinus reuerendissimus diaconus sancte Romane Ecclesie, sanctissimi uicarii senioris Rome dixerunt: Nobis non licet rescindere  iudicium sacrorum Romanorum pontificum; hoc enim contrarium est canonicis institutis: quoniam presentes illic per proprios missos, et Rome demorantes contra se sententiam et prolatam damnationem in Photium, et in manus impositionem eius, et audierunt, et liquido didicerunt. uerumtamen ut manifestiorem eis iustam iudicationem sancte Romane Ecclesie faciamus, ingrediantur, et exaudiant legi synodicas definitiones, et iudicia beatissimi pape Nicolai, et certificentur magis ac magis. Magnificentissimi et gloriosissimi principes dixerunt: Hoc bonum est et optimum: audiant illi iudicium beatissimi pape Nicolai in conspectu nostro, et si habuerint quod ad contradictionem, dicent [a 1Kb] , aut persuasi acquiescent;  quod si habent, contradicendi [b 1Kb] suscipiant propriam damnationem; si uero non susceperint, tunc fiet quod fuerit uisum canonibus. Sanctissimi uicarii senioris Rome dixerunt: Excusationem querunt, totus mundus, Oriens, Occidens, et sancta Constantinopolitana Ecclesia, nouit quia iudicium datum est aduersus eos. Ab undecima enim indictione damnauit eos synodice sanctissimus papa Nicolaus, et per tot spatia temporum non cognouerunt sententiam que in eos prolata est: non est hoc excusatio; fugere uolunt iudicium. Magnificentissimi et gloriosissimi principes dixerunt: Imo non fugiunt iudicium, si enim uoluisseut fugere, non oporteret eos clamare magna uoce: Quia iudicemur, sed potius oporteret eos seorsum recedere et fugam arripere;  sed quod per multum temporis per uoces et sermones absolutos creatura omnis audiuit, uolunt per opus et ipsa gesta certificari. Sanctissimi uicarii senioris Rome dixerunt: Ingrediantur et stent illic deorsum in ultimo loco, et audiant epistolam quam misit ad imperatorem Michelem sanctissimus papa Nicolaus per Radoaldum et Zacariam. Magnificentissimi et gloriosissimi principes dixerunt: Ut iubetis: rogamus autem sanctitatem uestram, ut et conuocentur, et ex iis qui Photii sunt saltem tres uel quatuor, ut audiant, uel ut isti seculares qui stant post nos: bonum habet fieri multum. Sanctissimi uicarii senioris Rome dixerunt: Si fateantur tres illi, quod ex omnibus illis ueniant, qui sunt ex parte sua, patiemur ingredi eos huc. Bahanes magnificentissimus  prepositus et patricius dixit: Rogamus ut fiant uel quinque. Sanctissimi uicarii senioris Rome dixerunt: Ingrediantur, sed nos non propter contentionem aduocamus eos, sed ut tantum beatissimi pape Nicolai epistolam audiant. Et missi quidam assistentium ad conuocandum eos, non inuenerunt illos. Magnificentissimi et gloriosissimi principes ad uicarios senioris Rome ac Orientalium sedium dixerunt: Nescientes quod quererentur a sancta et uniuersali synodo, discesserunt, et non sunt inuenti: duo autem illi, qui paulo ante interrogati sunt a uestra sanctitate, Theophilus scilicet et Zacarias, presto sunt, et sicut iubetis. Idcirco enim  et illi, ut apparet, discesserunt, eo quod dimiserunt hos duos, et se, opinati quia nobis opus non habent hodie; ceterum, si iubet sanctitas uestra, negotium duorum queratur. Sanctissimi uicarii senioris Rome dixerunt: Due persone ille habent libellum quem porrigant, an sermonem tantum habent ad sanctam synodum? Magnificentissimi et gloriosissimi principes dixerunt: Non; sed isti sunt illi duo, qui omnimodis ledunt multitudinem illam, eo quod certificent eos huiusmodi, quia comministrauit nobis papa Nicolaus. Et in hoc habet satisfactionem multitudo; quoniam si recepit hos duos, et communicauit eis, recepit utique et Photium, et communicauit ei: si autem illum recepit et communicauit, utique una die uocatus est patriarcha; et si  uocatus est una die patriarcha, habemus quod dicamus multum. Istis autem duobus conuictis, quia ea que dicunt ad multitudinem suam et mendacia, et inania, seu inualida sunt, ex modico isto fiet utilitas multis. Sanctissimi uicarii senioris Rome dixerunt: Absit, quod beatissimus Nicolaus in sancta Romana Ecclesia recepisset aliquando Photium patriarcham Constantipolitanum uno die uel una hora in collegio sacerdotali. Magnificentissimi et gloriosissimi principes dixerunt: Benedictus Deus: certificentur et isti, ut accedant ad ueritatem. Sanctissimi uicarii senioris Rome dixerunt: Quoniam dicunt se communicasse cum sanctissimo papa Nicolao, ingrediantur, et stent in uno loco, et audiant quod definitum est de illis. Magnificentissimi et gloriosissimi  principes dixerunt: Imo interrogentur et discutiantur, quomodo dicant: Quia communicauimus beatissimo pape Nicolao; cum omni enim certitudine hoc perhibent. Sanctissimi uicarii senioris Rome dixerunt: Intrent. Magnificentissimi et gloriosissimi principes dixerunt: Ut quis eos afferat? ipsi consecratio sunt Methodii: et omnino expositio libelli uestri sancit eos qui consecrationem habent beatissimi Methodii et sanctissimi patriarche Ignatii, quecunque, et quantacunque deliquissent et in eum, uolentes penitere, ueniam et iustificationem mereri; ac ideo huiuscemodi etiam uos aduocantes, nichil peccatis. Donatus et Stephanus Deo amicissimi episcopi, et Marinus uenerabilissimus diaconus, sanctissimi uicarii senioris Rome dixerunt: Quoniam  pridem commissi sunt ad eos, qui a nobis abierunt, dixerunt illi: Quia cum Photio communicamus, ideo non uocamus illos. Bahanes magnificentissimus patricius et prepositus dixit: Et multi eorum qui hic sedent episcoporum, Photio communicabant usque in finem. Sanctissimi uicarii senioris Rome dixerunt: Attamen isti per libelli satisfactionem recepti sunt. Magnificentissimi et gloriosissimi principes dixerunt: Sed illi libellum non audierunt; non est malum litigare uerbis utiliter. Duodecim discipulos habuit Dominus noster iehsu Christus, Thomas uero, qui dubitauit, et incredulus et infidelis damnatur? non. Ad multorum enim certitudinem  facta est incredulitas eius: ueniant et isti, si forte magis per infidelitatem impiorum, et uerborum impugnationem, lucrum multum per duos multis efficiatur. Sanctissimi uicarii senioris Rome dixerunt: Ingrediantur. Et intrantibus Zacaria et Theophilo dudum episcopis, dixerunt sanctissimi uicarii senioris Rome ad sacram synodum et inclytum senatum: Isti sunt, qui desiderauerunt [al. petierunt] intrare in sanctam synodum: quid desiderant audire? quid dicunt? Magnificentissimi et gloriosissimi principes dixerunt: Interrogentur ipsi, et dicent desiderium suum. Sanctissimi uicarii senioris Rome dixerunt: Nomina ipsorum qui uocantur? Magnificentissimi et gloriosissimi principes dixerunt: Zacarias et Theophilus. Sanctissimi uicarii  senioris Rome dixerunt: Hi qui petierunt introire in sanctam synodum, faciunt libellum hunc quem exposuit sanctissimus papa Adrianus, et implent omnia que precepit? Magnificentissimi et gloriosissimi principes dixerunt: Interrogentur. Sanctissimi uicarii senioris Rome dixerunt: Interrogate illos. Magnificentissimi et gloriosissimi principes dixerunt: Ut obsecundantes uerbo uestro, ex preceptione uestra interrogamus eos, non per potestatem nostram; potestas enim hec uestra est. Sanctissimi uicarii senioris Rome dixerunt: Interrogate illos, si uolunt facere libellum qui missus est a sancta Romana Ecclesia. Bahanes magnificentissimus patricius et prepositus dixit ad iam dictos dudum episcopos: Desideratis audire libellum? Zacarias et Theophilus  dudum episcopi dixerunt: Nec libellum desideramus audire, nec uolebamus huc uenire: iussit imperator ut inueniremur in palatio, et coram presentia eius reperti sumus illic hoc modo, non propter libellum. Bahanes magnificentissimus patricius et prepositus dixit: Dixistis in palatio: Quia ostendere habemus per omnia, quia ut sacerdotes sanctissimo pape Nicolao comministrauimus? Zacarias et Theophilus quondam episcopi dixerunt: Diximus, et iterum dicimus, quia ut summi sacerdotes suscepti sumus a papa Nicolao, et comministrauimus ei, et recepti sumus ab illo. Sanctissimi uicarii senioris Rome dixerunt: Absit; mendaces sunt, et non dicunt ueritatem. Zacarias et Theophilus dudum episcopi dixerunt: Et si mendaces sumus ne interrogetis  nos. Marinus Deo amicissimus diaconus et uicarius Romanus dixit: Et quid uobis uidetur, nunquid omnis qui interrogatur, ut profecto uerax interrogatur? Theophilus dudum episcopus ad sacram synodum ait, ostendens Marinum reuerendissimum diaconum uicarium senioris Rome: Ipsum qui loquitur mihi interrogate; Rome erat, cum hec agerentur, annon? Marinus honorabilissimus diaconus et uicarius senioris Rome dixit: Ego subdiaconus Romane Ecclesie eram in diebus illis, consecratus a Leone sanctissimo papa Romano, et in Ecclesia Romana ministrabam a duodecimo anno temporis natiuitatis mee; et quando isti uenerunt Romam cum Arsabir, ego ministrabam in ecclesia Romana  sancte Dei genitricis Marie, que dicitur Presepis. Illic eos suscepit sanctissimus papa Nicolaus per satisfactionem libelli, et iuramenti, et non contulit eis communionem in loco episcoporum. Si uero contradixerint, ostendant quod susceperit eos in communionem ut episcopos. Theophilus dudum episcopus dixit: Nunquid ignotus eram ego? Ab imperatore ac a synodo missus sum. Magnificentissimi et gloriosissimi principes dixerunt: Detulistis litteras, quando ascendebatis cum uicariis Radoaldo et Zacaria? Theophilus et Zacarias dudum episcopi dixerunt: Nescimus. Sanctissimi uicarii senioris Rome dixerunt: In hoc cognoscat omnis sancta et sacra synodus, quia mendaces sunt, dicentes: Apocrisiarii missi sumus cum epistolis; et epistolam si  detulerimus, ignoramus. Theophilus dudum episcopus dixit: Ego non scrutabar de litteris, sed ad accipiendum apocrisiarios perrexi, non ad epistolam. Magnificentissimi et gloriosissimi principes dixerunt Theophilo: Quid habebat epistola, quam Romam portastis? Et Theophilus: Nescio. Sanctissimi uicarii senioris Rome dixerunt: Credit sancta hec et uniuersalis synodus, quia Romana Ecclesia nunquam aliquando suscepit patriarcham Photium, nec eos qui manus impositionem habent ab illo. Magnificentissimi et gloriosissimi principes dixerunt: Et quomodo dicunt quia suscepti sunt? Donatus et Stephanus Dei amicissimi episcopi, et Marinus uenerabilissimus diaconus sanctissimi uicarii senioris Rome dixerunt: Quia mentiuntur aduersus sanctam  Romanam Ecclesiam. Ut autem certificemini quia ueritatem dicimus, legantur epistole beatissimi pape Nicolai, tam que ad Michelem imperatorem et ad ipsum Photium, quam que diuerso tempore per nonnullos apocrisiarios huc misse sunt. Et accipiens Stephanus Deo amicissimus diaconus sancte Constantinopolitanorum Ecclesie ac deuotus notarius legit:

Nicolaus episcopus, seruus seruorum Dei, dilecto filio Micheli glorioso imperatori Grecorum.

Principatum diuine potestatis . . . Reliqua uide inter epistolas Nicolai pape, Patrologie tomo CXXuI, col. 000.

Et post lectionem magnificentissimi et gloriosissimi  principes dixerunt: Ex his que nunc audiuimus satisfacti sumus, quia ueritatem dixistis. Epistola enim repellit illos, et innotuit nobis, quia Photium et manus impositionem eius sanctissimus papa Nicolaus non recepit: sed legatur et altera epistola, que ad Michelem imperatorem a sanctissimo papa Nicolao missa est per Leonem a secretis. Et accipiens idem Stephanus diaconus sancte Constantinopolitanorum Ecclesie ac notarius legit.

Nicolaus episcopus, seruus seruorum Dei, piissimo et glorioso ac dilecto filio Micheli magno imperatori.

Serenissimi imperii uestri gloria . . . Reliqua  uide inter epistolas Nicolai pape, Patrologie tomo CXXuI, col. 000.

Cumque adhuc epistola legeretur, respondit Theophilus dudum episcopus, et dixit: Si damnatur Photius, damnentur et introducentes et consecrantes eum. Sancta et uniuersalis synodus dixit ad eum: Ergo et tu damnatus es, tanquam qui susceperis et communicaueris ei. Theophilus dudum episcopus dixit: Ego non damnor, eo quod non adfuerim quando consecratus est, sed inueni eum patriarcham et ita recepi eum. Post completionem uero epistolarum, surgens Theodorus Deo amicissimus metropolita Carie dixit: Usque in presentem horam ego humilis certitudinem habebam in mente mea, et ideo reiiciebam beatissimum papam Nicolaum,  et causabar eum, quia credens hominibus istis, putabam quod prius receperit Photium, et nouissime hunc interimere tentauerit. Sancta et uniuersalis synodus dixit ad Theophilum dudum episcopum: He littere inde uenerunt, an non? Theophilus dudum episcopus dixit: Ego nescio utrum he sint, an alie. Theodorus Deo amabilis metropolita Carie dixit: Unde habes ostendere quia comministrasti pape Nicolao? et Theophilus: Det mihi uerbum imperator in scriptis, hinc huic demonstro  quia communicaui ei et comministraui; etenim iterum dico, et comministrauimus ei, et communicauimus ei. Et post hec sancta synodus hortata est Stephanum Deo amabilem diaconum sancte Constantinopolitanorum  Ecclesie et deuotum notarium, ut legeret epistolam que per Leonem a secretis missa est ad Photium, et accedens legit.

Nicolaus episcopus seruus seruorum Dei prudentissimo uiro Photio.

Postquam beato Petro principi apostolorum . . . Reliqua uide ubi supra, col. 777

Cumque adhuc epistola legeretur, et de Ambrosii et Nectarii receptione ratio redderetur, respondit Theophilus dudum episcopus: Ego hec et a Romanis audiui, Rome attamen dominum Photium receperunt. Theodorus Deo amabilis metropolita Carie dixit: Quomodo dicis quia receptus est a papa, cum scribat eum mechum? Et Theophilus: Et tu quomodo  illum recepisti? Theodorus Deo amabilis metropolita Carie dixit: Usque ad hesternum diem tecum sapiebam; sed quoniam sanctissimus Nicolaus fiduciali uoce promulgat, quia neque Ignatium reiecimus, neque Photium recepimus, ideo adhesi reuerendissimo patriarche Ignatio. Theophilus dudum episcopus dixit: Ex hoc discite qualis sit Nicolaus. Et Theodorus: Quomodo habes ostendere quod susceperit uos sanctissimus papa Nicolaus? Et Theophilus: Dixi tibi, quia hodie det mihi uerbum impunitatis imperator, ut quos attulero testes nil patiantur, et ostendo. Sanctissimi loci seruatores senioris Rome dixerunt: In hoc potest tota sancta synodus nosse, quia per nullam occasionem rationabilem  demonstrare Photius ualet, quod receptus aliquando fuerit a Romana sede, sed semper inter laicos eum computabat, et mechum et inuasorem hunc appellabat: et quoniam non audiuit uerbum apostolici Romane Ecclesie presulis, obligatus et repulsus ac reprobatus est, sicuti continetur in epistolis quas audistis. Magnificentissimi et gloriosissimi principes ad Orientis uicarios dixerunt: Habemus nos quod dicamus etiam ad uos: interrogamus etiam sanctitatem uestram: Utique audistis sententiam Romanorum Ecclesie, quomodo habet Antiochiensium Ecclesia de predicto Photio? suscepistis eum? misistis ad eum litteras receptionis? Et respondens Thomas Deo amabilis metropolita Tyri, et locum retinens sedis Antiochie dixit: Non suscepimus  aliquando Photium in Antiochiensium Ecclesia, neque misimus ei litteram receptionis, neque ab illo recepimus. Helias sanctissimus syncellus et locum retinens Theodosii sanctissimi patriarche Hierosolymorum dixit: Si quidem credulus est tam apud Photium, quam apud communicatores eius piissimus et a Deo coronatus noster imperator, ipse certificabit per proprios et apocrisiarios, Isaiam scilicet et Spyridonem Cyprios cum litteris suis, quas ad patriarcham nostrum misit, quia de manu Theodosii sanctissimi patriarche Hierosolymorum extorsit me, cum essem syncellus apostolici throni sancti Iacobi Hierosolymorum. Dico igitur, ac si coram Deo et electis angelis eius, quia nequaquam recepimus Photium in episcopatu, neque litteras ab  eo suscepimus, neque ad eum transmisimus. Si uero incredulus est apud eos Dei cultor imperator noster, quod uisum fuerit piissimo et iustissimo imperio eius, in eos faciat. Nos enim, quod nouimus certissime, hoc et testamur. Metrophanes Deo amabilis metropolita Smyrne dixit: Diuinam Scripturam scimus liquido dicentem: Omnia manifesta iis qui intelligunt, et recta iis qui inueniunt scientiam . Et nos itaque intelligentes et scientiam habentes diuinarum et humanarum rerum per Christi gratiam, intelleximus et cognouimus ex iis que hodie gesta sunt, quia nunquam aliquando admissus est Photius in sancta Romana Ecclesia, ut episcopus, neque in aliis patriarchalibus thronis, sed abiectus erat, et reprobatus, atque damnatus ab initio  usque in finem. Et dixit ad reliquos episcopos: Quid ergo dicitis, fratres, et uos? Theodorus metropolita Carie dixit: Gratias ago Deo, quia per sacram hanc et uniuersalem synodum solutus sum a cogitationibus illis, que inquietabant per singulos dies animam meam, utrum receptus Photius in patriarchiis fuerit, necne fuerit? Per apocrisiarios enim eius, qui primum de his mihi satisfaciebant, et per litteras quas misit, et quas recepit, satisfactus sum, quod non fuerit Photius apud ea receptus unquam in episcopatus dignitatem. Ideo confiteor delictum meum, quod errabundus eum secutus sim, et nunc huic sancte connumerari synodo merui. Magnificentissimi et gloriosissimi principes dixerunt: Habetis  quid hodie aliud dicere: si iubeatis, interrogemus uos. Mos est in Romana Ecclesia ab omni homine hospite libellum fidei exigendi, et ita permitti hunc in sanctum Petrum intrare: fecerunt isti secundum hanc formam, an non? Sanctissimi uicarii senioris Rome dixerunt: Ita fecerunt. Zacarias et Theophilus dudum episcopi dixerunt: Unum, an duos fecimus? Sanctissimi uicarii senioris Rome dixerunt: Duos libellos fecistis [a 1Kb] . Zacarias et Theophilus dudum episcopi dixerunt: Ergo non erant ibi. Magnificentissimi et gloriosissimi principes interrogauerunt sanctos uicarios, quid circumferebat libellus? Sanctissimi uicarii Rome dixerunt: Ut secundum catholicam Ecclesiam teneant et defendant ueritatem, et per omnia sequantur iudicium  sancte Romane Ecclesie. Bahanes magnificentissimus patricius et prepositus dixit: Ita confessi sunt et heri in secretariis, ut per omnia consentiant Romanorum Ecclesie. Sanctissimi uicarii senioris Rome dixerunt: Interrogate ergo preuaricatores ipsos, utrum faciant Romanum libellum, necne. Magnificentissimi et gloriosissimi principes dixerunt ad Zacariam et Theophilum dudum episcopos: Facitis libellum, an non? Zacarias et Theophilus dudum episcopi dixerunt: Nec audire illum uolumus. Sanctissimi uicarii senioris Rome dixerunt: Emittite illos foras. Et postquam exierunt, Bahanes magnificentissimus patricius et prepositus dixit: Causam Zacarie non quesiuimus: heri enim confessus est,  quia obligatus est a Benedicto papa, ut non haberet potestatem pontificium peragere, donec ueniret, et descenderet iterum cum iis qui se absciderant a sanctissimo patriarcha Ignatio, et sumerent iudicium, et hoc non custodiuit, neque descendit illuc. Sanctissimi uicarii senioris Rome dixerunt: Partem habet cum iis qui non concordant cum Ecclesia, et comparticeps eorum est qui fecerunt contra Ecclesiam Constantinopoleos, et contra sanctissimum patriarcham Ignatium. Sed quoniam hora tarda est, non possumus hodie hoc requirere; in alia uero examinatione id faciemus. Deinde stans in medio Stephanus Deo amabilis diaconus et notarius laudem dixit ita: Multos annos imperatorum Basilii  et Constantini! Magnorum imperatorum et dictatorum multos annos! Orthodoxorum imperatorum multos annos! Pacificorum imperatorum multos annos! Depositorum iniustitie multos annos! Hostium mendacii multos annos! Amatorum et fautorum ueritatis et iustitie multos annos! Eudoxie piissime Auguste multos annos! Nicolai beatissimi pape Rome eterna memoria! Adriani orthodoxi pape Romani multos annos! Ignatii orthodoxi patriarche Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sancte ac uniuersalis synodi eterna memoria!



ACTIO QUINTA.


 In nomine Domini et dominatoris omnium Iesu Christi ueri Dei nostri et Saluatoris. Consulatus a Deo redimitorum et tranquillissimorum dominorum nostrorum, Basilii quidem anno tertio, Constantini uero filii eius anno secundo, perpetuorum Augustorum, indictione tertia, XIII Kalendas Nouembris: propositis pretiosis ac uiuificis lignis, et intemeratis ac sanctis Euangeliis: conueniente autem sancta et uniuersali synodo, Donato Deo amicissimo episcopo Ostiensi, et Stephano Deo amicissimo episcopo Nepesino, et Marino uenerabilissimo diacono sancte Romane Ecclesie, locum retinentibus Adriani sanctissimi pape Romani, et Ignatio sanctissimo patriarcha Constantinopoleos, et Thoma sanctissimo  metropolita Tyri, locum retinente sedis Antiochie, et Helia Deo colendissimo presbytero et syncello, locum retinente sedis Hierosolymorum: presente quoque sacro senatu, dicimus autem, Theodoro magnificentissimo patricio et  preposito, magistro Bahane magnificentissimo patricio et preposito, Leone magnificentissimo patricio proconsule, ac Leone magnificentissimo patricio et domestico excubitorum, Ioanne magnificentissimo patricio et logotheta okeos dromi, Petronate magnificentissimo patricio, Manuele magnificentissimo patricio, altero Manuele magnificentissimo patricio, Oreste magnificentissimo protospathario et domestico icanatorum: insuper etiam considentibus et Deo amicissimis metropolitis, uidelicet [a 1Kb] Basilio Deo amicissimo archiepiscopo Ephesi, Barnaba Deo amicissimo metropolita Cyzici, Nicephoro Deo amicissimo metropolita Amasie, Niceta Deo amicissimo metropolita Athenarum, Theodoro Deo amicissimo metropolita Carie, Metrophane  Deo amicissimo metropolita Smyrne, Michele Deo amicissimo metropolita Rhodi, Photio Deo amicissimo archiepiscopo Nacolie, Euthymio Deo amicissimo archiepiscopo Catane, Stephano Deo amicissimo archiepiscopo Cypsallorum. Athanasio Deo  amicissimo episcopo Magnesie, Theodoro Deo amicissimo episcopo Sinope, Eustathio Deo amicissimo episcopo Aemonie, Theodoro Deo amicissimo episcopo Lacedemonie, Nicephoro Deo amicissimo episcopo Zacynthi, Euthymio Deo amicissimo episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helil, Petro Deo amicissimo episcopo Troadis, Leone Deo amicissimo episcopo Daphnusie, Niceta Deo amicissimo episcopo Photie.

His ita conuenientibus, stans in medio Paulus Deo amicissimus chartophylax, dixit: Secundum precedentem actionem, ut iussit sanctitas uestra, presens est hic iterum Zacarias solus, sed et Christianissimus imperator noster misit ad synodum Photium. Donatus Deo amicissimus episcopus Ostie, et Stephanus  Deo amicissimus Nepe, ac Marinus reuerendissimus diaconus sancte Romanorum Ecclesie, locum retinentes Adriani sanctissimi pape Romani, dixerunt: Desiderat uenire in conspectum nostrum et sancte synodi Photius? Paulus Deo amicissimus chartophylax dixit: Nescimus utrum desideret, an non; sed, si iubetis, discamus. Sanctissimi uicarii senioris Rome dixerunt: Interrogetur, si desideret uenire in sanctam et uniuersalem synodum hanc. Paulus Deo amicissimus chartophylax dixit: Quem iubet sanctitas uestra ire et interrogare eum? Sanctissimi uicarii senioris Rome dixerunt: Laici uadant. Et misit senatus ad Photium Sisinnium gloriosissimum protospatharium, Eutychianum primum mandatorum excubitorum, Georgium primum mandatorum  icanatorum, Leonem mundanum hominem uicariorum senioris Rome, Cyriacum et Ioseph mundanos homines uicariorum Orientis; et preceperunt eis ita dicere: Sancta et uniuersalis synodus denuntiat tibi: uis uenire in sanctam synodum, an non? si dixerit quia nolo, interrogate eum quare? Euntibus ergo qui missi fuerant, et facientibus quemadmodum fuerant imperati, respondit Photius ad eos: Me in synodo nunquam aliquando aduocastis, et modo miror quia hoc fecistis, et aduocastis me. uerumtamen sponte non uenio, nunquam enim interrogantes me de synodo hac quam dicitis, quomodo in eam me trahitis? Dixi: Custodiam uias meas, ut non delinquam in uia mea. Posui ori meo custodiam , et reliquum uos legite. Cumque reuersi  fuissent prefati uiri, iussus est Gregorius deuotus notarius diuinorum secretariorum, et ascendens legit Photii uoces in audientiam omnium. Et post lectionem, sanctissimi uicarii senioris Rome dixerunt: Quid dicit ad hec sancta synodus? Non nos conuocamus eum, ut discamus aliquid ab eo, sed ut laborem, quem habuit sancta Romana Ecclesia, simul et Orientales Ecclesie propter eum [a 1Kb] , nunc terminemus, eodem ipso presente. Deo amicissimi episcopi dixerunt: ueniat. Sanctissimi uicarii senioris Rome dixerunt: Et placet uobis? Deo amicissimi episcopi  dixerunt: Placet. Sanctissimi uicarii senionis Rome dixerunt: ueniat. Dictata uero sunt ad Photium a sancta synodo per Heliam syncellum hec: Quoniam conclusione tacita peccatores hanc a Deo electam pronuntiasti synodum, non solum sanctissimorum thronorum uicarios, et summos sacerdotes, uerum etiam et honorabilem senatum sanctorum Patrum nostrorum, habentem extra tempus, et non apte propheticum dictum inducens, iustum est ad hec dicere, quia opera tenebrarum habens in temetipso formidasti sanctam et uniuersalem synodum, que in lumine ueritatis est congregata, ne manifestareris diuulgatus per eam, quemadmodum sanctum perhibet Euangelium, quia: Omnis, qui praua agit, odit lucem, et non uenit in lucem, ut non arguantur opera eius  . Sed scriptum est: In camo et freno maxillas eorum constringe, qui non approximant ad te . De cetero ergo synodica auctoritas imperiali consensu opportune ac apte illud terminabit propheticum. Sanctissimi uicarii senioris Rome dixerunt ad sanctam synodum: Placet uobis? Sancta synodus dixit: Placet. Sanctissimi uicarii senioris Rome dixerunt: ueniat. Euntibus illis qui missi sunt, eique predicta acclamatione lecta, Photius ait: Quemadmodum usque modo etiam inuitos nos traxistis? hoc si uultis adhuc facere, non debuistis nos ad conueniendum interrogare? Sed etiam placuit uobis ab initio imperatiue ac potestatiue perficere. Itaque etiam hac uoce in synodo lecta, iterum sancta et uniuersalis synodus acclamauit ad Photium  ita: Ecclesiasticum ordinem sequentes ultroneam presentiam tuam per primum sermonem exspectauimus; sed cum uere peccator sis et manifestus, iniustius in concilium iustum sponte ingredi recusasti, ne acciperes euidentiorem damnationem: eius rei gratia et nolentem te per secundum sermonem, ut prefati sumus, adducimus. Lecta preterea Photio et hac allocutione, introductus est Photius, et stetit in medio. Et dicunt ad magnificentissimos principes sanctissimi uicarii senioris Rome: Quis est ille qui in nouissimo loco sancte huius synodi astat? Magnificentissimi et gloriosissimi principes dixerunt: Photius. Sanctissimi uicarii senioris Rome dixerunt: Ille est Photius propter quem sancta Romana Ecclesia per septem annos et amplius sustinuit labores  multos? qui etiam sanctam Constantinopolitanam Ecclesiam funditus subuertit, et non modo has Ecclesias conturbauit, uerum etiam et Orientalium sanctas Ecclesias, que ab ipso usque in presens labores perpetiuntur? Magnificentissimi et gloriosissimi principes dixerunt: Iste est. Sanctissimi uicarii senioris Rome dixerunt: Recipit constituta sanctorum Patrum? Magnificentissimi et gloriosissimi principes dixerunt: Interrogetur. Et hortatus a principibus Georgius gloriosissimus custos palatii, et Papias ostiarius, interrogauit Photium: Suscipis constituta  sanctorum Patrum? Et non respondit. Sanctissimi uicarii senioris Rome dixerunt: Recipis constituta sanctorum pontificum Romanorum? recipis expositionem quam fecit beatissimus Nicolaus sanctissimus papa Romanorum? Et non respondit. Recipis que denuo fecit sanctissimus Adrianus successor eius Romanorum sedis papa? dicat, dicat. Photius uero nichil respondebat. Sanctissimi uicarii senioris Rome dixerunt: Audiuimus quia homo est rationabilis [a 1Kb] , et scimus quia est preuaricator et adulter: dicat, dicat. Photius dixit: uocem meam, etiam me tacente, Deus audit. Sanctissimi uicarii senioris Rome dixerunt: Per silentium non effugies manifestiorem damnationem. Photius dixit: Nec iehsu tacendo euasit damnationem. Sanctissimi uicarii apostolicarum  sedium dixerunt: Non dignum est nos responsum tibi reddere de huiusmodi locutione, quoniam iis que Domini nostri Iesu Christi sunt assimilasti que tua sunt. Nulla autem communicatio lucis ad tenebras, neque participatio iustitie ad iniquitatem, nec conuentio Christi ad Belial, neque consensus templo Dei cum idolis . De his autem unde interrogatus es a fratribus et comministris nostris sanctissimis uicariis senioris Rome, responde utrum suscipias iudicia sanctorum pontificum Romanorum, an non? Et non respondit Photius. Sanctissimi uicarii senioris Rome dixerunt: Inclinet ceruicem suam, uerbo et scripto enuntiet peccatum suum, anathematizet que iniuriose scripta et acta sunt, que  contra sanctissimum patriarcham Ignatium bis abrupte gessit; profiteatur se nullam contra eum machinationem aut commotionem deinceps acturum, sed hunc sicuti uerum pontificem suum magno pudore suscepturum, et apostolice cathedre iudicia, tam de se, quam de Ignatio patriarcha promulgata, honorabiliter amplectatur. Et Photio tacente, sanctissimi uicarii senioris Rome dixerunt: Ecce homo qui obturauit aures suas, sicut aspidis surde , et non audit uocem quam ei sancta synodus obiicit, sed uult per silentium hanc effugere condemnationem, quam sancta Romana Ecclesia ante multos annos promulgauit aduersus eum. uerum legantur epistole que de eo misse sunt a sancta Romana Ecclesia. Placet ergo omnibus  ut legantur? Sancta synodus dixit: Placet. Et accipiens Stephanus Deo amicissimus diaconus sancte Constantinopolitanorum Ecclesie et notarius, legit epistolam que ad Michelem imperatorem transmissa est per Rhadoaldum et Zacariam [b 1Kb] .

Et post completionem prime epistole, sanctissimi uicarii senioris Rome dixerunt: Ad hec quid dicit sancta synodus? est canonica expositione plena epistola hec, an non? Sancta et uniuersalis  synodus dixit: Canonicam legem complet, et synodicam preceptionem et legislationem. Sanctissimi uicarii senioris Rome dixerunt: Legatur et alia epistola que ad ipsum Photium missa est. Deo amabiles metropolite dixerunt: Legatur. Et accipiens predictus Stephanus legit [c 1Kb] .

Et post completionem epistole, sanctissimi uicarii senioris Rome dixerunt: Propter quod obturauit aures suas, et non respondit ad ea que leguntur? Sanctissimi metropolite dixerunt ad Photium: Quamobrem non respondes ad hec? Et non respondit. Sanctissimi uicarii senioris Rome dixerunt: Legatur et epistola que per Leonem a secretis missa est. Et accipiens Stephanus, Deo amicissimus diaconus sancte Constantinopolitanorum  Ecclesie ac notarius, epistolam que missa fuerat ad Michelem imperatorem, legit [d 1Kb] .

Et post completionem eiusdem epistole, iterum sanctissimi uicarii senioris Rome dixerunt: Sequens et altera, que ad Photium est, legatur. Et accipiens idem Stephanus, legit.

Nicolaus episcopus seruus seruorum Dei Photio Constantinopoleos.

Omnis utilitas et profectus animarum catholica fide munitur. . . . Reliqua uide inter epistolas Nicolai pape I, Patrologie tomo CXXuI, col. 785.

Et post completionem epistole, Thomas et Helias sanctissimi uicarii Orientalium sedium ad magnificentissimos  principes dixerunt: uolumus aliquid loqui ad sanctam synodum; placet hoc uobis? Magnificentissimi et gloriosissimi principes dixerunt: Hoc in uestra potestate est. Et ascendens Helias, Deo colendissimus presbyter et syncellus throni Hierosolymorum, in auditionem omnium affatus est ita: In precedenti die, nobis hic congregatis, amici Christi patres et fratres, paucissima quedam elocuti sumus ad reuerentiam uestram: nunc uero et eadem dicimus. Scitis quia in preteritis temporibus imperatores erant qui congregabant synodos [e 1Kb] , et ex toto terrarum orbe uicarios ad dispositionem huiusmodi causarum colligebant: quorum more et Dei cultor imperator noster uniuersalem hanc synodum fecit, non in abstruso, neque in clandestino, sed euidenter  ac manifeste fecit, uidelicet sanctissimorum uicariorum senioris Rome nostrorumque collegium. Cum enim multa sint et alia que nos probent uerissimos esse uicarios Orientalium sedium, maior tamen ac promptissima, euidentissima et paratissima species est hec, qua piissimus et Christi amicus imperator noster per multam diligentiam et studium conuocauit, et accepit nos ab Ecclesiis nostris, quanquam dena millia essent impedimenta prohibitionum. Ipse ergo testificetur, unde et a quo missi peruenerimus  ad uos, et satisfactionem pro nobis idoneam faciat. Nobis autem peruenientibus, et degentibus hic per duos circiter annos, anticipantibus sanctissimos uicarios senioris Rome, imposuit super colla nostra encolpium [a 1Kb] suum, et dixit: Ecce iudicium Ecclesie exigat Deus a ceruicibus uestris in die iudicii, ut nichil faciatis per fauorem, neque per gratiam, uel odium. Congruum enim uobis est, ad tantam senectutem pertingentibus, nil facere secundum acceptionem personarum, uel preter iustitiam. Scriptum est enim: Ne miserearis pauperis in iudicio, nec accipias personam potentis . Et nos igitur ab amico Christi imperatore suscipientes iudicium [b 1Kb] , ita disposuimus ex tunc usque nunc, ut expetit iustitie ratio. Neque enim, quoniam sanctissimus  patriarcha Ignatius presidet in hoc throno, et potens est, in tali positus principatu ideo accipiemus faciem eius: neque, quia uir iste Photius astat, et idcirco pauper esse putatur, propterea condemnabimus eum, aut miserebimur irrationabiliter. Itaque profundum silentii eius aspicitis, pene nil patientis loqui ad sanctam synodum, eo quod abiiciat utique illam, nullo modoque recipiat, sicut etiam per propria uerba significauit. Ego autem quoniam Dei gratia per omnes septem annos syncellus sum Hierosolymitanorum Ecclesie, scio plane quia neque litteras suscepimus, neque remisimus penitus ei, sed et iste sanctissimus Thomas metropolita Tyri quid locutus fuerit frequenter audistis; similiter et nunc affirmans dicit quod sedes Antiochena neque susceperit  litteras a Photio, neque remiserit unquam: et multo ante sancte Romanorum Ecclesie super ipso decretum didicistis, et agnouistis quod beatissimus papa Nicolaus promulgauit: et consequenter successor eius Adrianus. Hoc autem in precedentibus nostris et prediximus et demonstrauimus, et ob hoc etiam nunc dico coram eo, et in facie ipsius, uidentibus oculis eius et audientibus auribus ipsius. Est condemnatus quippe qui non est receptus apud aliquam patriarchalium sedium, et male ac iniuste studuit hodie silentio, ut hinc uideatur per taciturnitatem habere quasdam rationes: neque enim habet quod opponat ad sui iustificationem. Uniuersi enim scimus, et qualiter ui ac tyrannide thronum Constantinopolitanum insilierit, et quales operatus sit, obtinens  adhuc eumdem thronum, inquietudines atque tyrannides. Nunc ergo consilium damus ei, et admonemus, quo cognoscat peccatum suum, et si quidem penitentiam egerit manifeste ac sinceriter super iniustitiis suis, et omnibus malis quibus orbem repleuit, suscipiatur in Christi Saluatoris nostri Ecclesia, quemadmodum unusquisque fidelium, tanquam habens spem uite perennis, et non suscipiat a Deo certitudinem eterne ruine atque damnationis per anathema, quod multo ante datum est ei.

 Et post huiusmodi allocutionem, magnificentissimus patricius et prepositus Bahanes dixit: Et nos hoc commonemus cum et consiliamur. Deinde accipiens Theodorus deuotus a secretis, legit que a sanctissimis uicariis senioris Rome breuiter edita sunt, habentia ita: uidistis, fratres, uidistis et audistis que ex multo tempore dicta et gesta sunt de huiusmodi causa: et apparuit omnibus uobis, quia irreceptibilis erat promotio huius uiri, et depositio sanctissimi patriarche Ignatii de sede sua sine iustitia et sine legibus fuerat acta. Nos ergo non nouum aliquod uel recens iudicium iudicabimus, aut introducemus, sed uetus ex multo tempore iudicatum quidem a sanctissimo et beatissimo papa Nicolao, firmatum autem a sanctissimo papa Adriano; et non  possumus transferri uel commoueri a paternis definitionibus et legibus, neque declinare ad dexteram uel ad sinistram; scriptum est enim: Audi, fili mi, leges patris tui, et ne repellas iura matris tue . Sed etiam ex fratribus nostris uicariis Orientis audistis, quia nunquam aliquando receperunt eum in summum sacerdotem. Quem ergo neque sedes nostra apostolica, neque sedes receperunt Orientalium, quis de cetero ulterius, Christianus esse uolens, suscipiet. Sed talem conatum abiicimus et anathematizamus, ne ulterius contra Ecclesiam talis quelibet alia forte in omne seculum maligna introducatur actio, neque temere ac facile a mundana potestate eiiciatur legitimus pontifex, et pro eo subrogetur alter inique ac illegaliter. Quid ergo?  placet uobis sensus iste, an non? Et si quidem placet, talia sunt nostra, et nostre sedis; quod si apud uos non fuerint acceptabilia, nos tamen super montem excelsum synodi ascendemus, et exaltabimus in fortitudine uocem nostram, euangelizantes uobis et consequentiam, que facta est, et ore promulgata est sanctorum Patrum nostrorum a gratia Spiritus sancti. Et post lectionem, sanctissimi uicarii senioris Rome dixerunt: Ad hec quid dicit sancta synodus? Sunt hec que a nobis per lectionem dicta sunt et apud uos accepta? Sancta et uniuersalis synodus exclamauit: Recipimus omnia; ualde quippe sunt discreta, et congrua, et consona ecclesiasticis regulis atque legibus. Donatus Deo amicissimus episcopus Ostie, et Stephanus Deo amicissimus episcopus  Nepe, ac Marinus reuerendissimus diaconus sancte Romane Ecclesie dixerunt: Ergo admonemus eum, uti procidat sancte huic synodo, et inclinet ceruicem suam sanctissimo patriarche Ignatio suo ad penitendum super iis que gessit, et efficiendum membrum sancte Ecclesie, ac se sociandum Christianorum sancte communioni, uti mos [al., ut unus] fidelium laicorum, uti fiat in lucrum sue ipsius anime atque suorum; licet sint quidam eum sequi proponentes. Bahanes famosissimus patricius et prepositus  dixit: Loquere, domine Photi, quodcunque habes iustitie opus: totus mundus hic est, ne claudat uiscera sua sancta et uniuersalis synodus: quo namque uis ex hoc confugere? Romam? Ecce a Roma: In Orientem? En ab Oriente hic adsunt: uide, ne claudatur ianua: si isti clauserint, nemo est qui aperiat. Dic, homo Dei, quam habes iustificationem? Photius dixit: Mee iustificationes non sunt in hoc mundo; si in mundo hoc essent, inde uideretis. Bahanes laudabilissimus patricius et prepositus dixit: Nos tenemus quia confusione et metu depressus desipis, nesciens quid dicas: propter quod concedit tibi sancta et uniuersalis synodus spatium ad meditandum salutem tuam. uade, et rursus iubet tibi uenire huc. Photius dixit: Spatium quidem  non deprecor; ut autem emittar a uobis, uestre potestatis est. Bahanes laudabilissimus patricius et prepositus dixit: Bonum est tractare tecum, et considerare quod expediat, et procidere huic sancte synodo. Iudicium enim non accipiens personam, ac diuinitus inspiratum, et sancta uniuersalis synodus non ex uno est tantum, sed, ut prediximus, ex mundi finibus est; et ideo monemus ut penitearis, et soluatur anathematis sententia que in te prolata est. Post discessum enim sanctorum uicariorum  cuncta inutilia et inualida erunt que a te dicta et acta constiterint. Scimus quia nichil potes; quod si habes aliquam iustificationem, loquere; sine personarum acceptione constat esse concilium. Photius autem crebro compulsus ut rationem daret, manebat nichil omnino respondens. Deinde dixit sancta et uniuersalis synodus: uadat, et perpendat quod sibi conueniens sit. Et exiuit Photius.

Deinde stans in medio Stephanus Deo amicissimus diaconus sancte Constantinopolitanorum Ecclesie et deuotus notarius laudauit ita: Multos annos imperatorum Basilii et Constantini! Magnorum principum et imperatorum multos annos! Orthodoxorum imperatorum multos annos! Pacificorum imperatorum multos annos! Depositorum iniustitie multos annos!  Hostium mendacii multos annos! Amatorum et fautorum ueritatis multos annos! Eudoxie piissime Auguste multos annos! Nicolai beatissimi pape Romani eterna memoria! Adriani orthodoxi pape Romani multos annos! Ignatii orthodoxi patriarche Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sancte et uniuersalis synodi eterna memoria!



ACTIO SEXTA.


 In nomine Domini et dominatoris omnium Iesu Christi ueri Dei et Saluatoris nostri. Imperii a Deo coronatorum et tranquillissimorum dominorum nostrorum, Basilii quidem anno tertio, Constantini uero filii eius anno secundo, perpetuorum Augustorum, octauo Kalendas Octobrias, indictione tertia; propositis pretiosis ac uiuificis lignis, et intemeratis salutis nostre Euangeliis; presidente eodem piissimo et amico Christi imperatore, in dextera parte magni nominis templi magne ecclesie: conueniente sancta ac uniuersali synodo, id est Donato Deo amicissimo episcopo Ostiensi, et Stephano Deo amicissimo episcopo Nepesino, et Marino reuerendissimo diacono sancte Romanorum Ecclesie locum obtinentibus Adriani sanctissimi pape Romani, et Ignatio sanctissimo  patriarcha Constantinopoleos; et Thoma sanctissimo metropolita Tyri, locum obtinente sedis Antiochie, et Helia Deo colendissimo presbytero et syncello, locum obtinente Hierosolymorum: presente autem et sacro senatu, uidelicet Theodoro magnificentissimo patricio et magistro, Christophoro magnificentissimo patricio et magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo patricio et sacellario, Leone magnificentissimo proconsule ac patricio, Marino magnificentissimo  proconsule, patricio et protoscriniario, Theophilo magnificentissimo proconsule et patricio, Tarasio magnificentissimo proconsule ac patricio, Paulo magnificentissimo patricio et eparcho [a 1Kb] , Barbatio magnificentissimo patricio, Leone magnificentissimo patricio et domestico excubitorum, Manuele magnificentissimo patricio, Theophylacto magnificentissimo patricio, Petronate magnificentissimo patricio, Manuele magnificentissimo patricio nec non et considentibus Deo amicissimis metropolitis, scilicet Basilio Deo amicissimo archiepisc. Ephesi, Theophilo Deo amicissimo metropolita Ancyre, Barnaba Deo amicissimo metropolita Cyzici, Nicephoro Deo amicissimo metropolita Nicee, Nicephoro Deo amicissimo metropolita Amasie, Niceta Deo amicissimo  metropolita Athenarum, Theodoro Deo amicissimo metropolita Carie, Metrophane Deo amicissimo metropolita Smyrne, Basilio Deo amicissimo metropolita Gangrensium, Cypriano Deo amicissimo metropolita Claudiopoleos, Hilarione Deo amicissimo metropolita Corinthi, Nicolao Deo amicissimo metropolita Synnadorum, Michele Deo amicissimo metropolita Rhodi, Euthymio Deo amicissimo metropolita Catane, Photio Deo amicissimo archiepiscopo Nacolie, Stephano Deo amicissimo archiepiscopo Cypsallorum, Basilio Deo amicissimo archiepiscopo  Misthie, Theophane Deo amicissimo archiepiscopo Selges, Paulo Deo amicissimo archiepiscopo Apamie, Ioanne Deo amicissimo episcopo Cii, Athanasio Deo amicissimo episcopo Anhelii Magnesie, Theodoro Deo amicissimo episcopo Sinope, Eustachio Deo amicissimo episcopo Aemonie, Theodoro Deo amicissimo episcopo Lacedemonie, Nicephoro Deo amicissimo episcopo Zacynthi, Euthymio episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helii, Petro Deo amicissimo episcopo Troadis, Leone Deo amicissimo episcopo Daphnusie, Niceta Deo amicissimo episcopo Photie, Basilio Deo amicissimo episcopo Gratie, Damiano Deo amicissimo episcopo Miletopoleos, Theophane Deo amicissimo episcopo  Tralle, Leontio Deo amicissimo episcopo Neopoleos, Ioseph Deo amicissimo episcopo Paleorum et Georgio Deo amicissimo episcopo Adranie: his ita conuenientibus, surgens Metrophanes Deo amicissimus metropolita Smyrne, et in medio sancte uniuersalis synodi stans, pronuntiauit magna uoce in audientiam omnium ita: Iustitie sol, qui est magnum et uerum ac diuinum principaleque lumen, quique solus est infinite potentie Dominus et Deus noster, qui dixit: Fiant luminaria in firmamento celi ad illuminationem terre; fecit duo magna luminaria, luminare quidem maius in principio [a 1Kb] diei, minus autem in principio noctis, et posuit ea in firmamento celi, ut presint diei ac nocti ; et tanquam quedam magna luminaria, uidelicet quinque patriarchalia  capita in illuminationem totius terre, quo presint diei ac nocti, et separent inter lumen et tenebras, id est, inter eos qui agunt opera lucis, hoc est diuine iustitie, et inter eos qui agunt opera tenebrarum, id est iniustitie; ut quorumdam quidem illuminent magis ac magis gressus, qui secundum Deum sunt; quorumdam uero redarguant, et ostendant atque diuulgent absconditos actus tenebrarum, id est, iniustitie, ac filios Dei ac lucis exhibeant atque demonstrent. Ad tales dicit Christus Deus noster: uos estis lux mundi ; tales nominauit et Paulus magnus apostolus luminaria in mundo, uerbum uite continentia . Tales ergo, magna luminaria, piissime et Christo dilectissime, ac diuinitus gubernate domine, quemadmodum in magna domo multas  lampades, in ciuitate tua per multam diligentiam et studium ac prudentiam collegisti et congregasti, et splendidiorem temet ostendisti, et iucundiorem conuersationem tuam, et Christi Ecclesiam nitidiorem exhibuisti. Imo uero, piissime domine, per temet, hoc est presentiam tuam, quasi quoddam maximum Orientis luminare sancte huic et uniuersali synodo etiam predicta, et nunc uisa luminaria, lucidiora monstrasti. uerum per alia diuina eloquia compendiose ualde presentem sanctam synodum figuremus. Hec enim est olim paradisus, quem plantauit Deus ad orientem, in cuius medio est lignum uite; in quem ingreditur, ex intelligibili Eden [b 1Kb] , fluuius ad  irrigandum eum, sicut scriptum est: Quia fluuius egreditur de Eden irrigans paradisum . Liquet autem nunc nobis talis fluuius, diuinus uidelicet ac principalis, et sanctissimus Spiritus, de quo dicit diuinum et principale uerbum Christus Saluator noster: Qui credit in me, flumina de uentre eius fluent aque uiue. Hoc autem dicebat de Spiritu quem accepturi erant credentes in eum sicut, dixit sanctus Ioannes euangelista . Hic est enim Spiritus de quo dixit propheta Dauid: Fluminis impetus letificat ciuitatem Dei , uidelicet sanctam Ecclesiam. Iste fluuius segregat impetus suos nunc in quatuor initia, in sanctissimos scilicet uicarios senioris Rome, et in Constantinopolitanum imitatorem Dei patriarcham Ignatium, atque in eos  qui ex ambabus sedibus Orientis aduenerunt, sanctissimos uicarios. Hec itaque sancta et uniuersalis synodus arca salutis est, ad quam confugiunt et introibunt omnes qui preordinati sunt in uitam eternam. Et tu es, amice Christi domine, Ne, iustus inuentus in conspectu Dei in generatione tua; quia talem arcam fabricasti, benedixitque tibi Deus, et proli uentris tui, et timor tuus et tremor tuus erit secundum ueterem Ne super omnes bestias agri, et super omnia uolatilia celi, hoc est super omnia que bella amant, et infidelia, que scilicet sub uniuerso celo consistunt. Hec sancta et uniuersalis synodus est benignus et bonus puteus, quem fodisti tu, Deo amantissime, Abraham seruus et amicus Dei excelsi: cui et inuident quidem Philistiim, non autem  penitus obruent; sed superabuntur operibus et studiis tuis, quemadmodum illi olim amici et beatissimi patriarche Abrahe et sub operibus et studiis. Propter quod etiam sicut ad illum, ita et ad te Deo amicissimum imperatorem nostrum dicit omnium consultor et princeps, per uocem sanctissimi patris tui, et summi pastoris nostri, ac Deo amicissimorum uicariorum: Nisi benedicens benedicam te, et multiplicans multiplicabo semen tuum, sicut stellas celi, et sicut arenam que est in littore maris, et hereditate possidebit semen tuum et populus tuus ciuitates aduersariorum : ipse enim est Deus noster, qui benedicit benedicentes se, qui solus est benedictus per infinita secula seculorum. Amen.

Et post pronuntiationem hanc, per iussionem  amici Christi imperatoris nostri, legit deuotus a secretis Leo epanagnosticum sanctissimorum Romanorum uicariorum, cuius initium est hoc:

Credimus nequaquam latere sanctam et magnam hanc synodum, qualiter hic piissimus et Christianissimus et a Deo protectus imperator initio imperii sui, cui monarchiam suam magis prestitit imperator, confestim de statu ac recuperatione sancte Constantinopolitane Ecclesie, que diutius possessa erat ab inuasore ac tyranno Photio, cogitare ceperit, quomodo ex eadem illum pelleret Ecclesia; sed et diuinitus inspiratus, et sanctorum et Patrum precepta in omnibus adimplere desiderans, proiecit  de Ecclesia Dei iam dictum adulterum Photium, et restituit ei sanctum uirum senem et bonum cultorem Ignatium beatissimum patriarcham. Post hec nil moratus, predecessorum suorum Christianissimorum imperatorum secutus exempla, transmisit legatos suos nobilissimos uiros Romam, Ioannem scilicet honorabilissimum metropolitam Sylei, ac Basilium fidelissimum spatharium suum, deposcens sanctam Romanam Ecclesiam sacris etiam litteris suis: qui uenientes inuenerunt in ea presulatum gerentem sanctissimum et honorabilissimum Adrianum, a Deo destinatum pontificem summum, dantes ei litteras ipsius magni imperatoris, et exponentes per ordinem etiam uerbis, quanta turbatio et uexatio apud hanc Deo conseruandam prouinciam a  Photio tyranno ac inuasore peracte sunt. Tunc beatissimus Adrianus papa Romanus, hoc comperto, aduocans quosdam episcopos Occidentalium partium, collegit synodum in ecclesia sancti apostoli Petri, non ad destructionem iudicii ac decretorum que decessor eius beate memorie papa Nicolaus de iam dicti Photii inuasoris expulsione, ac de sanctissimi Ignatii patriarche peregit restitutione, sed ad roborandum atque firmandum cuncta decessoris sui mandata; qua pro causa nos famulos suos et sancte Romane Ecclesie misit huc cum epistolis suis ad piissimum et Christianissimum imperatorem, et ad sanctissimum uirum Ignatium patriarcham huius sancte Constantinopolitane Ecclesie, significans in eisdem epistolis quatenus locum et uicem eius tenere  ac defendere in hac sancta synodo debeamus: qui etiam, duce Deo, salui et sani in hanc peruenimus regiam prouinciam. Etiam patefecimus in precedentibus actionibus quid definitum sit de Photio, et de Ecclesia Constantinopolitana a sanctissimis et laudabilissimis uiris: Nicolao beate recordationis papa Romano, et ab Adriano diuina gratia successore ipsius; et credimus quia superfluum est frequenter eadem dicere uel repetere. Idcirco petimus a piissimo et Christianissimo imperatore ut expositio illa que delata est sub preuaricatoribus ac protectoribus calumniarum, ne amplius retardetur. uerumtamen quemadmodum ad Romanam Ecclesiam quod nunquam Photius fuerit admissus in patriarchali dignitate manifestum est, ita et ab Orientalibus  sedibus per honorabilissimos uiros litteris et uerbis iam edocti sumus, Photium mechum et peruasorem aliquando in patriarchico throno nullatenus fuisse receptum. Ecce, scientes unitatem sanctarum Dei Ecclesiarum, utquid propter iniustitiam et uerborum conflictum, ab iniquis et non intelligentibus uiris exaudiri exspectamus?

Et post completionem epanagnostici iussus Theophilus laudabilissimus protospatharius et prepositus ab amico Christi et magno imperatore nostro, introduxit in sanctam synodum eos qui episcopi Photii dicebantur; quibus in medio stantibus, confestim iussus Stephanus Deo amicissimus diaconus sancte Constantinopolitanorum Ecclesie ac deuotus notarius  legit epistolam quam misit sanctissimus papa Nicolaus per Leonem a secretis ad Michelem imperatorem, et quam ad Photium, que prescripte sunt in quarta actione. Et post harum lectionem, surgens Elias Deo colendissimus presbyter et syncellus, locum obtinens Theodosii patriarche Hierosolymorum, dixit: Dei circa nos bonitatis diuitias necessarium est annuntiare et predicare: non solum enim pretiosis muneribus uilitatem nostram dignam exhibet, sed et facinorum multifarios compescit et reprimit impetus. Prenoscens enim turbationem que inerat huic amice Christi ciuitati, quemadmodum in presentibus uidemus negotiis, piissimum et Christi amicum imperatorem nostrum suscitauit ad stabilitatem et erectionem ecclesiasticarum rerum: cuius cornu  exaltet Deus in sempiternum, et perficiat in beneplacito suo, subiiciens ei omnes barbaras nationes. Itaque demorantibus nobis hic, euidenter apparuit, quia Ignatius sanctissimus patriarcha pastoralibus officiis euellere ac recidere iniustitiam properans, proiectus a throno suo ad nouissimum est exsilium traditus: pro ipso uero alius quidam Photius, qui apud nos noscebatur, subrogatus est in hoc throno. Piissimus autem imperator noster, ut per se inspector et cognitor causarum existens, et sciens certissime qualiter facta sint talia, sciens etiam prolatum pro sanctissimo Ignatio et contra Photium iudicium a seniori Roma, eum, qui inique ac sine lege a proprio throno deiectus est per legitimam et iustam sententiam rursus ad proprium thronum reduxit,  et locum suum peruasori Photio secundum ordinem impertitus est. Quoniam uero cum esset iustus et piissimus, uolens perfectius ac manifestius ueritatem confirmari, bene iudicauit et ab omnibus patriarchiis uicarios huc colligere. Perfecit Dominus Deus bonum consilium eius ad id quod melius et ecclesiastice ordinationi aptius existat, conuenientibus uidelicet hic senioris Rome sanctissimis uicariis ac humilitate nostra. Cuncta namque emergentia perquirentes, didicimus certius, quod, cum esset Ignatius sanctissimus patriarcha in exsilio, quod pertulit uiolentius et iniquius ac iniustius, diffamatum fuerit, quia thronum Constantinopoleos refutauit; sed ad hoc nos dicimus  quia  non credimus factam fuisse refutationem: si uero et facta est, irreceptibilis est apud nos, eo quod tyrannice facta fuerit, et coacte, atque inuite; siquidem hoc facile perspicit. Itaque incertum non est: neque enim quis, cum sit in exsiliis et extremis penis, etiam refutans existimabitur secundum uerum refutandi modum. Nam omnimodis uiuere desperabat, per singulos dies mortem prestolans, et sue ipsius uite quotidie pati detrimentum exspectans: sed propitia Dei misericordia saluauit eum, quatenus benignitas Dei manifestetur, et cognoscatur ab omnibus lucidius, quia qui pro ueritate, ac propter Dei iustitiam sustinet tribulationes, non obliuioni tradetur in finem. Igitur, ideo huic sancte synodo magna uoce  denuntians, quia nunquam aliquando depositionem sanctissimi patriarche Ignatii admisimus, neque litteras a Photio recepimus, neque ad eum transmisimus; neque enim a communione sanctissimi patriarche Ignatii aliquando scissi fuimus. Et idcirco, etiamsi ueraciter dicant, qui dicunt: Coactam uiolentiam refutationem non existimamus; si uero et ad rationabilem excusationem sui hi qui Photio herent dixerint, quod undique metropolite ac episcopi collecti Photium ad promotionem pertulerint, et idcirco si ille deiectione dignus erat, et illi multo magis, talia dicimus ad eos, quia in secunda sancta et uniuersali synodo, que collecta est in hac amica Christi urbe sub Dei cultore Theodosio magno imperatore, Maximus quidam Cynicus, et omnis eius  manus impositio repulsa est, qui autem promouit eum ad presulatum deiectus non est a sorte sua, Timotheus uidelicet Alexandrinorum prouincie episcopus. Non solum autem ipse minime est repulsus, sed nec quisquam episcoporum Timothei, qui pariter inuenti, et in Maximi ordinationem et prouectionem cooperati sunt, damnatus est, quin potius honores et premia meruerunt: quoniam Timotheus primus factus est predicte sancte synodi presidens, utpote Alexandrie patriarcha, et una cum episcopis qui secum erant prouexit Nectarium Constantinopoleos patriarcham. Itaque non damnandi apud nos sunt episcopi qui inuenti sunt, et consecrationem Photii fecerunt, eo quod maxime coacti ab imperatoria potestate ac potentia ad talem impulsi sunt actionem;  maxime cum in predicto Timotheo Alexandrino patriarcha iustiores monstrentur: nichil enim habebat ille quod sibi tyrannidem inferret, et impelleret ad Maximi consecrationem. uerum ille solus, qui ante depositus et anathematizatus est, tam a patriarcha Ignatio, quam ab apostolica Romanorum Ecclesia, Gregorius Syracusanus damnatus et depositus est. Neque enim beatissimum et deiferum patriarcham Ignatium alienum a propria cathedra iudicauimus aliquando uel iudicamus, neque Photium unquam in summo sacerdotio recepimus. Sanctus enim Spiritus, qui locutus est in sancta Romanorum Ecclesia, credimus quod et in Ecclesiis nostris locutus exstiterit. Hec enim plurimi eorum, qui Photii factionis erant, scientes, confugerunt salubriter  ac reuerenter atque sensate ad sanctam synodum, et conuenientem ueniam meruerunt: qui autem contentiosius et fauorabilius hunc amplectendum putauerunt, fortassis hoc habent in animo, quia propria scripta, et iuramenta, et cruces quas fixerunt, reprobare nolunt. Sanctissimi autem uicarii senioris Rome, et nos, qui reliquarum sedium uicarii sumus, hec omnia dissoluimus hodie, gratia Iesu Christi, qui dedit nobis summi sacerdotii potestatem iuste ac congrue ligandi atque soluendi, quoniam uiolenter et coacte omnia facta sunt. Ille enim Photius prenoscens oppido, quod non per ostium intrauerit ouium, sed aliunde ascenderit, multitudinem episcoporum ad se per uarias machinationes  attraxit, opinatus per hoc inconcussum se ac immobilem habiturum proprium presulatum, se uidelicet chirographis et iuramentis, que ipse confecit, foliis ficulnee obumbrans, simul et in acra uerberans, et frustra pugnans, et aranearum filis semetipsum operiens. Neque enim folia ficulnee dedecus uelare potius quam reuelare uidentur, cum sint undique scissa siue pertusa. Sententiam ergo, et iudicium nostrum coram amico Christi imperatore, ac sancta synodo manifesta fecimus. Pacis autem principem Deum flagitamus, quo tranquillissimum imperium dominationis piissimi imperatoris nostri in secula conseruet. Amen.

Deinde dicit Basilius amicus Christi et magnus imperator post huiusmodi acclamationem ad episcopos  Photii: Ecce audistis sensum patriarchiorum tam Romani quam Hierosolymitani et Antiocheni. Quid uobis uidetur ad hec? Photii episcopi dixerunt: Respondemus ad hec. Et dixit Euthymius qui fuerat factus a Photio Cesaree Cappadocie episcopus: Domine imperator, nouimus ex Deo imperium tuum iustum, longanime, ac personas non sumens, et poscimus illud, ut et erga nos humiles, et indignos seruos suos hec agantur, et accipiamus uerbum in scriptis ex Deo imperii tui, ut quamcunque habeamus iustificationem, sine prohibitione loquamur, et quotquot uoluerint nobiscum dicere, non prohibeantur: et speramus in Deum, et in imperium tuum, quod ex Deo est; quia et chartas has et disputationes istas ostendere habemus in uanam fuisse locutas, sed  tumultuatas. Basilius piissimus et amicus Christi imperator dixit: uane locuti estis, ut qui ausi estis dicere uana que lecta sunt, eo quod ex talibus et tam magnis patriarchalibus capitibus dicta sint; quemadmodum omnes certissime norunt. uos principali manu synodos inordinatas soli, ac singulariter, sine patriarchiis thronis facientes, sanctas uocare ausi estis, et huic presenti, que ab omnibus patriarchalibus thronis celebrata est, Dei cooperatione ac gratia, qui imperium nobis commisit, detrahere non erubescitis. Utique nostis et uos et uniuersitas, que sub sole est, quia protectioni ueri Dei nostri quinque patriarchia orbis terrarum recta sentiunt, et non est lesio fidei: et ideo quidquid iudicant, necessario debetis recipere. Ut autem apparet, non creditis  quod ea que dicta sunt illinc existunt: si enim credidissetis, non utique iudicium eorum reprobare penitus auderetis. Interrogo ergo uos: Diffiditis, an creditis, quod inde sint? Photii episcopi dixerunt: Non diffidimus. Basilius piissimus et Christianissimus imperator dixit: Ergo si creditis, suscipite prolatum ab eis iudicium. Si uero non creditis, ego et necessariorum opus prebeo; et ite ad patriarchia, et certificamini, atque denudentur illic negotia. Photii episcopi dixerunt: Hic denudentur negotia. Zacarias a Photio Chalcedonensis episcopus dixit: Et pape Nicolai et ceterorum patriarcharum canon princeps est, et secundum illum agentes, nil faciunt extra id quod docent. Cum uero extra hunc faciunt,  siue papa Nicolaus, siue alius quis, non acquiescemus. Etenim Marcellum Ancyranum Iulius Romanus suscepit, et Sardicensis synodus trecentos episcopos habens, iustificauit eum; sed usque in presens ut hereticus anathemati submittitur: et lugendum Apiarium iustificatum a Romanis presulibus, Africana synodus non iustificauit, sed repulit, mittens, ut propria curaret, et extra fines suos non excederet; et alia dena millia paradigmata habemus huiusmodi. Et nunc, siquidem facta sunt hec a Nicolao cum canone, sequimur, et conuenimus et roboramus, et contraria illis non sapimus: si uero facta sunt extra canonem, non nos illa uituperamus, aut proiicimus, sed canon: etenim duobus conatibus, quibus utitur contra patriarcham qui consecrauit nos, reor neminem  duntaxat promotum posse damnari. Nam in eo quod dicit non debuisse hunc ex laicis prouehi, consecrantes quidem cautos reddit, consecratum autem non damnat: et consuetudo canonem illum exsuperauit. Etenim Tarasius ita consecratus est, et Nicephorus, et Nectarius, et Thalassius Cesaree, ac Eusebius, et Ambrosius Mediolani, atque alii mille. Si ergo sunt illi obnoxii, est et hic; quod si illi innoxii, et iste utique.

Quod autem dicitur, quia a depositis est promotus, primum non opinamur hoc uerum esse, neque enim pro criminibus isti depositi fuerunt, sed pro eo quod restiterunt Ecclesie: uniti autem rursus et apostasiam illam reprobantes, suscipiendi consistunt. At uero etsi Gregorius depositus est qui eum consecrauit,  non est Photius obnoxius, sed ii qui eum promouerunt obnoxii comprobantur. uerumtamen, licet sit Gregorius depositus, possunt et promouentes eum nullas penas hic perpeti. Etenim Flauianus deposuit Eutychem, et Anatolius suscepit eum. Et episcopi, qui quartam fecerunt synodum, comministrum eum habuerunt: sed nequaquam damnati sunt. Sed et Petrus Moggus [a 1Kb] depositus est a Proterio, quod esset hereticus, et quartam non susciperet synodum. Deinde cooperatus est in mortem eiusdem Proterii, et postea post Timotheum factus est patriarcha, sed nullus eorum qui ab eo consecrati sunt condemnatus est; sed et Acacius Constantinopolitanus damnatus est a papa Romano, eo quod cum hereticis haberet communionem, et ille quidem  damnationis sermonem nullum fecit. At uero post eum patriarche, Phetas [Flauitas] et Euthymius, et Macedonius, recipientes eum, suscepti ab Ecclesia et sunt et putantur. Et nunc hoc dicimus: Si sit canon qui deponat nos, depositionem recipimus; si uero non est, nequaquam. Etenim Flauianum Antiochie patriarcham Romani non receperunt, sed eum canon nullatenus condemnauit. Basilius piissimus et Christi amicus imperator dixit: Omnes casus, quod dicitis, quod facti fuerint per diuersa tempora et loca, in Ecclesiis ab aliis patriarchis restituti et erecti sunt, et ideo digni receptione iudicati sunt, tanquam sanati ab iis qui potuerunt mederi  uulneribus Ecclesie. uestrum autem casum et uulnera nullus ecclesiasticorum medicorum sanauit: neque aliquis patriarchalium capitum erigere uos ex ruina uestra passus est, aut uoluit, sed usque in presens in peccato uestro estis, et in sepulcro nequitie uestre iacetis mortui, unde omnes summi pastores patriarche concorditer uos condemnant. A Deo uero munitum imperium nostrum placidum, et benignum est, et uestri curam gerit, et consulit, ut percipiatis misericordias, quas deliberauerit sancta et uniuersalis synodus. Nam omnes nouimus quia laici estis, et non adduximus uos latrare, et sine ordine facere uerba; omnia enim uestra mendacia sunt et seductio. Photii episcopi dixerunt: Hoc nec diabolus ausus est dicere. Basilius piissimus, et Christi amicus  imperator dixit: Si uelletis dicere, quia temporibus, quibus permisit Deus episcopatu uos fungi, et aliud miserabilius permisit fieri propter peccata uestra, quod et uidebitis assidue oculis uestris: et hic testimonium perhibet, de Eulampio dicens perfectius et manifestius: Habemus ergo et alios episcopos, et alii quidem patricii sunt, alii autem protospathariorum dignitatem habent, quidam uero et spathariorum, alii uero et stabularii sunt; et si hoc uultis, exhibebo coram uobis, quia Theophilus protospatharius ferens superhumerale ut patriarcha, incensum offerebat summo sacerdoti uestro Photio coram isto; ad quem et dixit: Non uidebas eum? Eulampius dixit: Si uidi eum aliquando, domine, destruat me seruum tuum Dominus Deus de libro uite. uerumtamen,  domine bone, refutauit dominus Ignatius. Imperator dixit: Quis eum deposuit de throno? Eulampius dixit: Imperator eum deposuit. Basilius piissimus et amicus Christi imperator dixit: Et ubi erat, quando fecit refutationem? Eulampius dixit: Foris erat in insula sua, et eum [b 1Kb] propter senectutem suam, uel etiam propter languorem. Basilius piissimus et Christi amicus imperator dixit: Utique misit aliquem nuntians imperatori, quia uolo refutare. Et rogauit eum: Da nobis personam per quam nuntiauit imperatori. Marinus reuerendissimus diaconus et uicarius senioris Rome dixit: Quis est iste, qui ante conspectum sancti imperii tui astat et loquitur? Basilius piissimus et Christi amicus imperator dixit: Eulampius est. Donatus, et Stephanus, et Marinus sanctissimi uicarii  senioris Rome dixerunt: Iste est qui depositus et anathematizatus est a sancta Romana Ecclesia; et quomodo talia loqui presumpsit in conspectu imperii tui? nos cum deposito et anathematizato loqui non patimur. Etenim pater noster spiritalis, Adrianus papa Romanus sancto et a Deo protecto imperio tuo demonstrauit legem et iudicium, quod sancta Romana Ecclesia de nefandis et preuaricatoribus definiuit; et nos cum eis colloqui te non patimur, eo quod scriptum sit: Contradictiones excitat omnis malus . uolumus autem ut legatur in auribus eorum libellus sancte Romane Ecclesie, et si desiderant conuerti et penitere, ut uel communionem  tanquam Christiani accipere mereantur. Non enim claudit miserationes suas in huiusmodi contentionibus sancta catholica et apostolica Ecclesia ad eos qui sincere penitentiam agunt. Persistentibus autem iis et obturantibus aures suas et corda, et nolentibus audire que exposita sunt a sanctis patriarchis, nos nichil aliud facimus, neque subuertimus, neque reiudicamus iudicium sancte Romane Ecclesie sub undecima indictione factum contra Photium mechum et tyrannum ac peruasorem, atque sequaces eius: si uoluerint audire nos, quotquot sunt digni, per libelli satisfactionem recipimus eos, et conuenientem eis scribimus locum; si uero noluerint, anathematizamus, et maledicimus eis, et ab omni sorte Christianorum separamus, quia non  habemus alium sermonem ad eos, sed et ethnicis et publicanis transmittimus eos. Basilius piissimus et amicus Christi et magnus imperator ad sanctissimos uicarios senioris Rome dixit: Ego crebro et multum rogaui ne perirent, et ideo eos dimisi huc; si nolunt concurrere ad Ecclesiam, quidquid iudicauerunt patriarche, etiamsi noluerint, confirmamus. Nemo enim potest datam eis potestatem a Christo Deo et Saluatore nostro reprobare. Sanctissimi uicarii senioris Rome ad episcopos Photii dixerunt: Qui ex uobis ordinati estis a sanctissimo patriarcha Ignatio? Et steterunt in medio Heracliensis, Cretensis, et Celenderensis, et dixerunt: Nos sumus eius consecrationis; et dicunt eis sanctissimi uicarii senioris Rome: Subiacetis iusto iudicio  catholice synodi, et iuxta libellum qui expositus est a sancta Romana Ecclesia facitis et scribitis, an non? Qui dixerunt: Ne fiat, Deus. Sed si iusserit imperator noster sanctus audire omnia que acta sunt, dicemus. Sanctissimi uicarii senioris Rome dixerunt: Si non uultis obaudire sanctam synodum, ite ad patres uestros. Et his se ad alios conferentibus, dixit Metrophanes Deo amicissimus metropolita Smyrne ad Zacariam Chalcedonensem Photii episcopum: Ad ea que dixisti respondemus tibi: Leges sanciunt, tam ecclesiastice quam ciuiles, omnem, qui elegerit aliquem iudicem, modis omnibus sequi ac obedire preceptis eius, et nequaquam refutare penitus ac repellere prolatas ab eo et depromptas definitiones et leges: cum itaque pars  uestra petierit et proposuerit iudicem beatissimum papam Nicolaum, quomodo uos, extra positas Ecclesie ac reipublice leges ac regulas, eum redarguere ac iudicare presumpsistis, asserentes non secundum canonem egisse, neque secundum iustitie ac ueritatis rationem decreuisse, que sibi uisa sunt definiendo? Inuenimini ergo in parte hac et ecclesiasticas et ciuiles reprobare leges, pro eo quod quem elegistis et pretulistis iudicem nunc abiiciatis. Nemo enim electum a se iudicem ex propria optione uice uersa iudicare uel condemnare penitus debet. Nam nunquam aliquando quis iudicatus, dum condemnatus fuerit, firmauit prolatam damnationem: et ideo per nullum tempus uel modum firmum  erit iudicium. Quoniam uero ueluti nullatenus audientes solutiones que lecte sunt litteris beatissimi pape Nicolai de promotione Nectarii et Ambrosii ac Nicephori, memorabilium hierarcharum, iterum illas in paradigma producitis ad iustificationes presulis uestri, dicimus ad uos quia sapiens quidam dicit: Etenim eorum, qui multum inter se distant, manifeste prorsus diuersitates consistunt, porro similitudo ualde perspicienda est. Perspiciamus ergo et nos ualde compendiose, si secundum similitudinem aliquam iam nominatorum summorum sacerdotum presul uester promotus est sic, quemadmodum unusquisque illorum receptus. Itaque beatum Nectarium synodus uniuersalis, et sancti patriarche diuersi, et elegerunt et promouerunt archiepiscopum Constantinopoleos,  nullo modo imperatore cogente illos, neque ulla principali manu in causa penitus mediante; sed neque quempiam uiuentem ab huiusmodi cathedra manus imperialis tyrannice pepulit, et tunc prouectus est Nectarius. Similiter etiam et Ambrosius memorandus, Auxentio defuncto Ariano, a synodo, que tunc a Mediolanensibus est de orthodoxis dogmatibus congregata, promotus est in episcopum predicte ciuitatis, nullo modo principali manu impellente episcopos in electionem eius uel promotionem: pari quoque modo et beatus Tarasius ab illo ipso nouo confessore Paulo, qui propter orthodoxam fidem sequestratus a cathedra Constantinopoleos, et testimonio approbatus est et promotus; eo illum dignum esse tali throno asseuerante, ac omnibus  propugnatoribus pietatis, qui tunc aderant, orthodoxe fidei propter zelum ac irreprehensibilem uitam eius, sed non tyrannice uel coacte ad receptionem eius conducti sunt: similiter etiam et post dormitionem beatissimi Tarasii beatissimus Nicephorus patriarcha synodice electus et consecratus est archiepiscopus Constantinopoleos, sponte ac uoluntarie collectis episcopis, qui decretum illius et consecrationem fecerunt: in Photio uero nichil omnino tale inuenitur, eo quod et ille, uiuente legitimo Ecclesie uiro, subrogatus sit, et prouehentes eum et consecrantes uiolenter, et coacti, ac inuiti, atque sine proposito ac uoluntate in illius et promotionem et consecrationem ex imperatoris necessitate ac tyrannide impulsi sunt et secuti, et nulla patriarchalium  sedium in sacerdotio eum recipere passa fuit. Cum ergo diuersitas hic omnimoda reperiatur, quomodo in dissimilibus introducis similitudinem? In quibus enim est cause diuersitas, existimationis quoque et opinionis diuersitas debet accidere. Quoniam uero ratione morsus, dixisti de beatissimo papa Nicolao: Quod si secundum canonem iudicium protulit, et admittimus et amplectimur damnationem nostram; sin autem, nequaquam: et post pusillum dixisti, quia, quod dixit: Non oportuit Photium ex laicis promoueri, eos qui consecrauerunt cautos reddit, non consecratum condemnat, et consuetudo regulam illam uicit, in contrariam disparationem cecidisti; eo quod confessus quidem sis, et ostenderis papam  Nicolaum canonice restitisse, ac secundum regulam Photium reprobasse, non autem acquieueris canonico iudicio Nicolai, quemadmodum pollicitus es, consuetudinem in subuersionem canonis obiiciens; quanquam liquido sciens, quia ea que raro fiunt, positas leges non subuertunt, neque particularia uniuersalibus et generalibus principantur uel dominantur; et maxime cum plurima esse differentia reperiatur in Photio, et precedentibus, qui ex laico prouecti sunt, sicut et multifarie demonstrauimus. uerum et quod dixisti: Multos, Romanorum Ecclesia iustificante, damnatos arbitramur, et rursus damnante iustificatos habemus, falsum est et procul a ueritate.

Denique Marcellum quidem anathematizantem  omnem heresim, et eam maxime quam habere dicebatur, iuste ac regulariter Iulius papa Romanus, et Sardicensis synodus recepit. Similiter enim eum facientem et Athanasius magnus et Paulus confessor, turres et columne orthodoxe fidei, et acceptauerunt et comministrum habuerunt. Nouissime autem ad proprium uomitum reuersum et deprehensum hereticum, hi, qui circa Siluanum erant, anathematizauerunt, quibus et Liberius per litteras suas, qui post Iulium fuit, concordat dicens: Marcellum denuo impie dogmatizantem. Hoc autem non est utique reprobatio iudicii Iulii, uel Sardicensis synodi, ob factam Marcello mentis mutationem. Similiter etiam Apiarium, cum esset presbyter Ecclesie Synicensis [Siccensis] Africane prouincie, propter  aliquam causam segregauit proprius episcopus Urbanus: postea uero deposuit omnimodis synodus que ibidem collecta est: Zosimus autem papa Romanus recurrentem ad se, et semet insontem exhibentem, iustificauit, et ad Africanam synodum mittens cum litteris, ut iterum susciperetur, egit rationem reddente synodo per scripta Bonifacio post Zosimum pape Romano de depositione que facta est in Apiarium, et de iterata iustificatione: et quia nunc iustificatum eum arbitramur, iudicauimus autem non operari eum que sunt presbyteri in Ecclesia Synicensi propter scandala que subsecuta sunt: porro accipientem litteras commendatitias a nobis, in omnibus aliis Ecclesiis sacerdotio fungi. Inuenitur igitur Africana synodus paruisse potius iudicio Zosimi  pape Romani, ac per hoc propriam reprobasse sententiam, et iustificasse Apiarium, non, ut fassus es, restitisse uoto Romanorum pontificum. Porro patriarcham Antiochie Flauianum recusabat quidem Romanorum Ecclesia suscipere: interim propter magni Eustachii dilectionem Paulinum stabilientes, qui princeps erat eorum qui propter Eustachium resistebant et disiungebantur, ac seorsum colligebantur, non tamen et usque in finem hanc habuerunt mentem. Piissimo enim imperatore Theodosio mediante, acceptum reddiderunt eum et patriarcham habuerunt eum Antiochie; ita ut et in hoc mendaciter loquens apparueris. Si enim usque in finem abiecissent eum; bene utique inuenireris fuisse locutus.  Si uero, lite cum Paulino detenta, restiterunt quidem propter causam, quam dixi, deposuerunt autem huiusmodi contentionem, et receperunt eum, frustra dixisti receptum fuisse Flauianum contra Romanam Ecclesiam. Dicere autem Petrum Moggum Alexandrie depositum esse, quin etiam et Acacium Constantinopolitanum, nequaquam uero depositos eos qui ab utroque manus impositionem acceperunt, nichil confert ad uestram uel Photii iustificationem, eo quod aliter ecclesiastice leges eos qui ex heresibus redeunt episcopos iudicant, et aliter eos qui a mechis et qui sine canone promouentur: eos enim qui libellum dant, et propriam heresim anathematizant, recipi sanciunt, quemadmodum et tunc Orientis episcopi synodum celebrantes, et Felix post  Simplicium papa Romanus synodice Petrum quidem Moggum damnauit, et omnimodis abdicauit: similiter etiam Felix et Acacium abrogauit. Nullatenus autem qui aduersus eos ab utroque consecrati sunt, promulgauerunt sententiam, propter euidentes leges, ut dixi, Ecclesie; et certe Petrus parum, magis autem et Acacius, alterantes circa fidem apparuerunt. Consecratos autem, quemadmodum Photius et uos, nullo modo recipiunt, sicuti sancta et uniuersalis synodus secunda de Maximo Cynico, et iis qui ab eo manus impositionem habuerunt, et egit et censuit. Gregorium autem, qui consecrauit Photium, ut dixisti, non tanquam desertorem Ecclesie deposuit sanctissimus patriarcha Ignatius, sed propter criminales causas. Et bene dixisti, quia: Siue sit depositus  Syracusanus Gregorius, innoxii sunt qui Photium prouexerunt. Isti enim reuera iustificantur propter necessitatem et tyrannidem, atque uim receptionis utriusque, Photii scilicet et Gregorii; secundum paradigma quod tibi datum est depositi et impii Eutychetis, et susceptionis ac sacerdotii functionis Anatolii patriarche Constantinopoleos, et eorum episcoporum qui sub ipso erant, quippe recepti et iustificati per quartam synodum habiti sunt: non uero per id et Photius innoxius dicitur, et quod schismaticus fuerit antea, multorum scandalorum auctor effectus sit, et multos ab ecclesiastica communione recedere fecerit, et ultroneus ac uolens consecrari a Gregorio proposuerit, nulla in hoc necessitate impulsus; sed et protestationem a quibusdam electorum hic consistentium  episcoporum accipiens. Et Zacaria dicere etiam denuo tentante, sanctissimi uicarii senioris Rome dixerunt ad amicum Christi imperatorem: Ecce multoties audiuimus contradictiones, et uerborum pugnas eorum, que nichil illis prosunt, eo quod dissonantes sint a recta ratione ac synodicis et regularibus dispositionibus. Nunc ergo dicimus etiam rursus ad eos: Sinite excusare excusationes in peccatis, et in uerba malitie declinare, atque in uanum laborare , et procidite sancte huic synodo, et saluamini ab anathematis condemnatione: sin autem, ite ad lumen ignis uestri, et flammam quam accendistis. Nouit enim omnis sancta et uniuersalis synodus, que gratia Dei in ecclesia hac  congregata est, quia sancta Romana Ecclesia ab undecima indictione, collectis Occidentalibus episcopis in ecclesia beati Petri, ubi uirtutibus floret, et requiescit, obligauit, et anathematizauit ac proiecit Photium peruasorem, una cum omnibus sequacibus eius, presulatum adhuc gerente beatissimo papa Nicolao. Iterum autem successor eius Adrianus, diuinitus constitutus pontifex Romanorum, sicut ille definiuit atque precepit, ita et iste successor eius definiuit et promulgauit, nosque indignos famulos suos direxit ad hanc Deo conseruandam urbem, ad manifestationem et certitudinem ueri et iusti iudicii ipsorum in conspectu iusti imperii uestri, et huius sancte ac magne uniuersalis synodi; ita ut non habeant uocem repedationis, uel appellationis; sed quemadmodum  iam iudicati sunt et deiecti, in seculum maneant. Et Ecclesie Orientalium, gratia Dei, nobiscum sentiunt, stabiliunt, damnant et anathematizant similiter usque in consummationem seculi.

Et post hec ascendens Constantinus a secretis, legit exhortatorium sermonem imperatoris, in audientiam omnium:

Multe quidem communes passiones sunt, quas precedentibus diebus audiens et intuens a Deo prouectum imperium nostrum, lugere ac contristari opere pretium duxit. Maius autem malum, et calamitatum arx, est Ecclesie tempestas, malignus aspirans aduersus eam diaboli turbo, pacis expulsio, et ueteris ordinis dissolutio, ausus irruendi iunioris in seniorem, et inhonorati aduersus honorabilem, ac  omnimoda subuersio status ecclesiastici, et, apud exteriores quidem in consiliis iustitia conuersante, apud Ecclesiam iniustitia fiducialiter agens, amor principatus, ac amor priuatus, atque nullius seueritatis propter hec reputatio; nec non et contra spiritalem patrem rabies et insania. Hec sunt que meam obtinebant et turbabant animam, et tanquam nubes crassa obtenebrabant animum, ac oculos cogebant fontes mihi largiri lacrymarum: et diuinitatem in auxilium et solutionem existentis meroris inuocabam, et opus erat mihi hec cogitatio, si forte possem in primis de ecclesiastica curam gerere unitate: quod et factum est, et in effectum deuenit quemadmodum et uos omnes nostis, quotquot ad sacrum hoc conuenistis collegium. Alia enim imperii, quod  sub me est, dimittens, ad id solum in exordiis acceleraui, et secundum utriusque dissidentium partis petitionem, et priscam ecclesiasticam traditionem perspiciendi causa, etiam iudices eorum, que in Ecclesia nostra gesta sunt, ex reliquis patriarchalibus thronis collegi, rem perficiens cooperatione sancti Spiritus: quam multi quidem ante nos imperantium uidere desiderauerunt, ex equo autem omnes minime consecuti sunt: et quotquot pertinent ad ecclesiasticam unitatem ac ordinationem, omnia solerter a me peracta sunt, cum nulla penitus imperiali manu et potentia, ut quidam, paruum uel magnum effecerim.  Neque enim, ut sacratissimus patriarcha ad proprium regrederetur thronum, imperii mei opus uel excogitatio facta est. Sed multum ante sanctissimus et beatissimus papa Nicolaus, que circa illum erant certissime discens, synodice decreuit reddi ei ius proprii throni, et anathema cum tota Romanorum Ecclesia pronuntiauit contra resistentes huiuscemodi decreto atque sententie. Hic autem nos olim scientes et pauentes iudicium anathematis promulgati, obsecundare synodico iudicio Romane Ecclesie necessarium duximus, et huius rei gratia reddidimus ei proprium thronum. uerum non modo Romane, sed et ad orientem solem sitarum sedium, prouidentia melioris, uicarii peruenerunt, nichil deinceps uel impedire, uel  aduersari, aut fauere utique parati iustissimo imperio nostro consensuro. Cuius rei gratia in nullo synodico iudicio inueniri uoluit multorum garrulitates recidens, ne quis dixerit quod imperialis manus, et gladii, et protectores, ac mundanus potentatus concilium subadulterauerit. Unum solum nobis desiderium, et ad prefatos iudices, postquam illos uidimus, supplicatio fuit, ne quemquam permitterent deperire, uel ab Ecclesia Dei quemquam, si fieri posset, proiici. Hoc solum est nostrum [a 1Kb] , si uoluerit quis nominare crimen: alia uero omnia canonibus, et iis, quibus imperium synodi creditum est, tradidimus, multum pro presenti iudicio coniurantes et condemnantes [b 1Kb] , nil ad gratiam, uel per odium decernendum, humane autem magis circa eos qui ceciderant  affectandum; quos non proprie tantum, sed et communiter hodie, omnibus uidentibus, deprecamur, manum iis qui compassione opus habent porrigere, et unam Ecclesiam celebrantium festiuitatem perficere. Ita Patres spiritales et ueritatis defensores, qui figuratis secundum chrisma, Aaron, et secundum zelum, Phinees, ac secundum iudicium, Salomonem; requirite ouem que perierat, conuertite que errauerat, super humerum tollite solitariam, et confractam compassionis uinculis alligate; que ulcerata est, emplastro condescensionis sanate; que extranea et abiecta est a spiritali mandra, nonaginta nouem ouibus dispensationis more coniungite: relinquite memoriam sempiternam posterioribus generationibus compassionis uestre ad imitationem  Christi. Et uos quoque, qui curatione indigetis, ac medela opus habetis, pretiosa membra Christi, etsi nescio quomodo a malo demone detenti, a capite separati estis: uitis uera, que propter contentionem importunam, imo uero iniustam, in amaritudinem conuersa es , amici et proximi nostri, etsi propter odium irrationabile ex aduerso appropiantes et stantes, ac uanitates respicientes, suscipite admonitionis sermonem; non autem confundor dicere, etiam deprecationis; in id enim nos adduxit misericordia, quam circa uos habemus. Scrutamini intima conscientie uestre, et inuenietis uos male ab  Ecclesia esse disiunctos. Nouissima hora est, et iudex pre foribus est, fratres; ne preoccupemur ab eius Ecclesia sequestrati, et longe ab illius gloria proiiciamur. Nihil turpe ducamus passionem manifestare, et uulnus ostendere, ac locum penitentie ac medicine requirere, atque intra atrium saluantium fieri, ne confusionem obedientiam arbitrando, confusionis eterne sumamus experimentum. Qualis autem et est confusio, fratres, procidere Deo, et ueniam expetere: Deo enim procidunt, qui Ecclesie et spiritalibus istis patribus procidunt. Confusio quidem reuera est, et maximus pudor, imo uero in Deum dimicatio, nolle unumquemque proprium confiteri peccatum, et humiliari propter Christum, et lucrari et se et multos. Si autem omnino hoc confusionem  arbitramini, ego, cui imperii superposita est corona, forma uobis efficiar huius optime humilitatis; ego, qui imperitus, et insipiens sum, bonum initium ero uestrum, qui sapientes estis et clari scientia: qui in peccatis uolutatus sum, primus uobis typus fiam, qui mundi estis, et uirtuti operam datis: ego primus memet super pauimentum proiicio, purpuram et diadema paruipendens. Ascendite ad genas meas, et per oculos meos incedite, nec reputetis magnum imperatoris calcare scapulas, neque uereamini pedibus tangere uerticem, qui superimponitur a Deo donata corona. Omnia pati promptum habeo, et promptius agere que uobis quidem confusionem, mihi autem gloriam et maximam claritatem conferre uideantur. Neque enim in hoc curam gero glorie  mee; tantum, ut uideam communionem, unitatem et unam Ecclesie festiuitatem; tantum, ne anime detrimentum patiar, et gaudeat super me ille omnium inimicus diabolus captiuum sumens. Quod mihi desiderandum est, tantum spei mee lampas insperate non exstinguatur, per quam festinabam omnium illustrari letitia simul et gaudio. Nescio quod erat satagendum et efficiendum, et non feci: uel quos proponendos admonitionis et deprecationis sermones non proposui; uos de cetero uidebitis: innocens enim sum a perditione uestra. Si uero ad magnum et horrendum illud iudicium future diei uos remittitis, quasi pro uobis rationem daturos, noscite quia bene noui quod nullus uobis iustitie sermo siue hic adest, siue illic aderit, nisi quantum in  hac controuersia inuentum exstiterit. uerum si uultis et ante illud iudicium conscientie uestre interrogare iudicium, discetis amplius nichil, quam quod ab imperio nostro dicitur. Deponite igitur contentionem, fratres, et resumite amorem fraternitatis: fugite dissensionem, et unitatem amplectimini; odium auertite, et dilectionem in sinu recipite: state cum probabilibus, et capiti coniungimini; recipite per patientiam diuine communionis gratiam, et nichil ob secularia sitis solliciti. Sunt enim apud compatientissimum imperium nostrum susceptionum modi diuersi, per quos consolabimur, et incessanter, que secundum seculum uobis opportuna fuerint, faciemus, rursusque multimode decertabimus,  obsecrantes, rogantes, et omne ingenium commouentes ad spiritales patres nostros, et patriarchas, ut dispensent quid eorum que insunt animo uestro: tantum ne temere contra salutem uestram agatis, neque perditionem uestram amplectamini; non enim est tempus ad penitentiam et receptionem presenti acceptius: qui namque hodie ligare ac soluere Ecclesie negotia possunt, presto sunt. Dimittite importune tempus explorare, et rerum immutationem exspectare, que et si fiat aliquando, nichil uobis conferet. Etenim, etsi alia tempus immutauerit, hoc commouere non poterit; nam si actio unius uiri uestri nil rationabile habens, cum tota erronea esset, tantum estum operata est, ut hunc uix ac difficile dissoluere quiuerimus; actionem, dic mihi, et iudicium  quatuor patriarchalium sedium quis dissoluere poterit? Ad quem enim effugietis, solutionem obligamenti petentes? Ad Romanum presulem? sed finetenus uos condemnauit. Ad Antiochenum? sed consentaneus Romano et consonus factus est. Ad Hierosolymitanum, uel Alexandrinum? sed et illi uestre damnationi consenserunt. At etsi thronum aliquando Constantinopolitanum cuncta destruens tempus uobis commiserit, et per uosmetipsos conuenire uolueritis; quis uos sequetur? uel quomodo aperire oculos, et aspicere quempiam poteritis, impugnati ab omnibus sacerdotibus ac patriarchalibus sedibus? Ne ergo, fratres, ipsi uos decipientes, tempus salutis uestre perdatis: neque enim tale inuenietis aliquando; sed importunas contentiones et obstinationes  deserentes, communi medele occurrite, et medicine remedium sumite, ac adherete spiritali capiti uestro, et Ecclesie Dei communicatores estote; ut et crimine exuamini, et Deum propitium habeatis, ac Ecclesiam letificetis, imperiumque nostrum exsultare ac spiritaliter festiuitatem celebrare faciatis, atque rempublicam uniuersam gaudio maximo ac tripudio repleatis; nec non et in communi omnes benedicamus pariter Domino glorie nostre, et principi pacis, et auctori dispersa congreganti, et bene coaptanti, intercessionibus sancte Domine Dei genitricis, Deum uidentium angelorum, et omnium sanctorum. Amen.

Et post lectionem ascendens Theodorus a secretis uicariorum senioris Rome, legit: Ecce quomodo  sanctissimus et Christi amicus imperator, diuinitus sibi concesso imperio, non uult perire unam ouem a Christo sibi in custodiam creditam, transferens omne exsilium, omnem tribulationem et omnem angustiam in admonitionem et precem; quas sanctissimi uicarii et fideles Ecclesie Dei propter Photium inuasorem et tyrannum, non suscipientes eum, perpessi sunt: sed inuitat uos ut uerus pastor ad mandram rationabilium ouium, quatenus ante tribunal Christi digne ualeat dicere: Ecce, Pater, quos dedisti mihi, non perdidi ex eis quemquam . uidete quantam benignitatem, quantam misericordiam, quantam compassionem uobis dat; desiderat enim uos ad sinum sancte communionis suscipere.  Thomas Deo amicissimus metropolita Tyri, et Helias Deo colendissimus presbyter et syncellus, uicarii Orientalium sedium dixerunt: Digne imperatorio et iustissimo sensu sunt admonitiones, quas facit bonus imperator noster ad illos, deinde uero et ad omnes qui post nos futuri sunt. Nos autem ad hoc dicimus: Hominibus quidem suademus, Deo autem manifesti sumus . Porro reuereamur celum et terram, et caniciem nostram, si quid preter diuinas leges iudicamus uel definimus, quod et piissimus imperator noster denuo commonuit. Et nos quidem si irrationabilia animantia pasceremus, fortasse coacte, ac uiolenter tractaremus ea, ducentes etiam quo nollent: quoniam uero rationabile animal est homo, potius admonitionibus ducendum, sufficienter  ab imperatoriis admonitionibus instruimini. Si ergo uultis uiam nostram, et Christi, arripite; sin autem uiam uestram, abite. Basilius piissimus et amicus Christi et magnus imperator dixit: Ecce qualiter et quoties admonuerimus uos, et audistis, et certificati estis, et non est uobis rationis sermo. Si enim uultis subiici admonitionibus omnium nostrum,  ecce portus et medicina: quod si non, imperium nostrum prebet uobis inducias septem dicrum, ut si quidem curam gesseritis salutis uestre, bene et optime: si uero minime, uentura sexta feria, in sancta et uniuersali synodo state omnes, et quidquid definierit sancta et uniuersalis synodus in uos, fiet.

Et post hec ascendens Stephanus Deo amicissimus diaconus Constantinopolitanorum Ecclesie et notarius dixit: Multos annos imperatorum Basilii et Constantini! Magnorum imperatorum et dictatorum multos annos! Orthodoxorum imperatorum multos annos! Depositorum iniustitie multos annos! Hostium mendacii multos annos! Amatorum et fautorum ueritatis et iustitie multos annos! Eudoxie  piissime Auguste multos annos! Nicolai beatissimi pape Romani eterna memoria! Adriani orthodoxi pape Romani multos annos! Ignatii orthodoxi patriarche Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sancte et uniuersalis synodi eterna memoria!



ACTIO SEPTIMA.


In nomine Domini et dominatoris omnium Iesu  Christi ueri Dei et Saluatoris nostri, consulatus a Deo coronatorum et tranquillissimorum dominorum nostrorum, Basilii quidem anno tertio, Constantini uero filii eius anno secundo, perpetuorum Augustorum, indictione tertia, quarto Kalendarum Nouembrium: propositis pretiosis et uiuificis lignis, et intemeratis salutis nostre Euangeliis: presidente autem eodem piissimo imperatore, in dextera parte magni nominis templi magne ecclesie: conueniente uero sancta et uniuersali synodo, hoc est Donato Deo amicissimo episcopo Ostie, et Stephano Deo amicissimo episcopo Nepe, et Marino reuerendissimo diacono sancte Romanorum Ecclesie, locum tenentibus Adriani sanctissimi pape Romani, et Ignatio sanctissimo patriarcha Constantinopoleos, et Thoma  sanctissimo metropolita Tyri, locum tenente sedis Antiochie, et Helia Deo colendissimo presbytero et syncello, locum tenente sedis Hierosolymorum: presto autem simul existente sacro senatu, uidelicet Theodoro magnificentissimo patricio ac magistro, Christophoro magnificentissimo patricio ac magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo proconsule et sacellario, Leone magnificentissimo proconsule ac patricio, Marino magnificentissimo proconsule ac patricio, Theophilo magnificentissimo proconsule ac patricio, Tarasio magnificentissimo proconsule ac patricio, Paulo magnificentissimo proconsule et prefecto, Barbatio magnificentissimo patricio, Leone magnificentissimo patricio et domestico excubitorum, Manuele magnificentissimo patricio, Theophylacto  magnificentissimo patricio, Petronate magnificentissimo patricio, Manuele magnificentissimo patricio: considentibus quoque et Deo amicissimis metropolitis, id est Basilio Deo amicissimo archiepiscopo Ephesi, Theodulo Deo amicissimo archiepiscopo Ancyre, Barnaba Deo amicissimo metropolita Cyzici, Nicephoro Deo amicissimo metropolita Nicee, Nicephoro Deo amicissimo metropolita Amasie, Niceta Deo amicissimo metropolita Athenarum, Theodoro Deo amicissimo metropolita Carie, Metrophane Deo amicissimo metropolita Smyrne, Basilio amicissimo metropolita Gangrarum, Cypriano Deo amicissimo metropolita Claudiopoleos, Hilarione Deo amicissimo metropolita Corinthi, Nicolao Deo amicissimo metropolita Synnadorum, Michele  Deo amicissimo metropolita Rhodi, Euthymio Deo amicissimo metropolita Catane, Photio Deo amicissimo archiepiscopo Nacolie, Stephano Deo amicissimo archiepiscopo Cypsallorum, Basilio Deo amicissimo archiepiscopo Misthie, Theophane Deo amicissimo archiepiscopo Selges, Paulo Deo amicissimo archiepiscopo Apamie, Ioanne Deo amicissimo archiepiscopo Cii, Athanasio Deo amicissimo episcopo Magnesie, Theodoro Deo amicissimo episcopo Sinope, Eustachio Deo amicissimo episcopo Aemonie, Theocleto Deo amicissimo episcopo Lacedemonie, Nicephoro Deo amicissimo episcopo Zacynthi, Euthymio Deo amicissimo episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helii, Petro Deo amicissimo episcopo Troadis, Leone Deo amicissimo episcopo Daphnusie. Niceta Deo amicissimo episcopo Photie  Basilio Deo amicissimo episcopo Cratie, Damiano Deo amicissimo episcopo Miletopoleos, Theophane Deo amicissimo episcopo Tralle, Leone Deo amicissimo episcopo Neapoleos, Ioseph Deo amicissimo episcopo Paleorum, et Georgio Deo amicissimo episcopo Adriane: his ita conuenientibus, iubente Basilio piissimo et amico Christi magno imperatore, stetit in medio Bahanes magnificentissimus patricius, et prepositus dixit ad sanctissimos uicarios senioris Rome et Orientalium sedium: Induciis Photio datis iam completis, duximus eum rursus ad sanctam hanc et uniuersalem synodum. Si iubet ergo sanctitas uestra, introducatur. Sanctissimi uicarii senioris Rome ac Orientalium sedium dixerunt: Introducatur. Et introductus est Photius baculo  innixus, et cum eo Gregorius dudum Syracusanus. Marinus Deo amicissimus diaconus sancte Romanorum Ecclesie et uicarius dixit: Tollite baculum de manu eius, signum est enim dignitatis pastoralis, quod hic habere nullatenus debet, quia lupus est, et non pastor. Et, eo ablato, Donatus Deo amicissimus episcopus Ostie, et Stephanus Deo amicissimus episcopus Nepe, et Marinus reuerendissimus diaconus sancte Romanorum Ecclesie, uicarii senioris Rome, dixerunt: In precedenti actione uenit ad nos uir iste forensis et curialis Photius, et admonuimus illum per apostolicam auctoritatem ad reuertendum in Ecclesiam per libelli expositionem, ut recipiamus eum in communionem secularis. Interrogate illum, si forte intellexit bonum,  et conueniens sibi, et uult facere libellum. Et pergens Bahanes famosissimus patricius et prepositus ad Photium, dixit ei: Sanctissimi uicarii senioris Rome ac Orientalium sedium mandant tibi: Facis libellum sancte ac uniuersalis synodi, quemadmodum exigit? Photius dixit: Dominus imperatorem nostrum sanctum custodiat in multos annos, et Gregorius, et nos similiter oramus. Imperatori nostro sancto, uicariis autem rationem non prebemus. Bahanes magnificentissimus patricius et prepositus dixit ad Photium: Aliud aliquid ad hoc non dicis? Photius dixit: Si audissent que diximus nudius tertius, non utique hanc interrogationem pretenderent; si uero definitionem suam posuerunt in penitentia sua, hanc per opera demonstrent. Bahanes  magnificentissimus patricius dixit: Quam? Gregorius dixit: Ut ipsi penitentiam agant, super quibus deliquerunt. Bahanes magnificentissimus patricius et prepositus dixit ad sanctissimos uicarios senioris Rome ac Orientalium sedium: Iubetis fieri responsum ad sermonem eius, an non? etiam uere iustum est ut respondeatis. Sanctissimi uicarii senioris Rome dixerunt: Quomodo? Bahanes magnificentissimus patricius et prepositus dixit: Pro eo quod dixerunt: Quia ipsi magis uana operamini, et ad penitentiam uos hortantur. Sanctissimi uicarii senioris Rome dixerunt, in Grecum Damiano uenerabilissimo regio clerico interpretante: Nos  non conuenimus ut accipiamus ab eis increpationem uel penitentiam, sed ipsi a nobis hec debent accipere. Hoc ad confusionem Ecclesie dicunt; nos nichil aliud interrogamus eos, nisi uoluerint facere libelli satisfactionem; propter hoc enim interrogauimus eos; nichil aliud petimus [a 1Kb] nos ex illis. Et sancta hec et uniuersalis synodus ita dicit nobiscum: Nos scimus quia a pedibus usque ad caput uulnerati sunt propriis iniustitiis, et non est super illos integritas, et non respondemus eis. Et post hoc legit Theodorus deuotus a secretis, ut ex persona Orientalium sedium: Ita primo quidem ingressu tuo, non solum nos, et hos qui nobiscum inuenti sunt, sed et sanctum senatum imperatoris peccatorem pronuntiasti, non intelligens neque que loquaris, neque de quibus  affirmes; nunc autem conclusionem praue mentis tue euomuisti, admonitiones imperatorias, et sancte ac uniuersalis synodi, que uociferate sunt ad penitentiam tuam, in sanctum imperatorem nostrum et sanctam ac uniuersalem synodum transferens, uti nosmetipsos admonentes ad penitentiam ueniamus; sed non quia uertiginosis terra moueri uidetur, propter hoc et mouetur: ergo tu quidem ipse exorsus es etiam antea, nunc uero conclusisti. Ad ea itaque que interrogata sunt a sancta et uniuersali synodo acute [b 1Kb] responde. Si ergo accesseris sano sensu in quibus uocatus es, quod commodum est tibi ipsi, et iis qui tecum sunt, facies: si uero in huiusmodi pertinacia et contumacia permanseris, audies: Declinantes autem in obligationes adducet Dominus cum  operantibus iniquitatem, et fiet pax super Isrel . Et Photius dixit cum aliis: Et hec accusatio abundauit. Deinde interrogatus est Photius a Bahane magnificentissimo patricio et preposito: Habes quid dicendum ad hec? Et Photius dixit: Que diximus, bene transiuimus; addamus et alia: in calumnias nos circumposuerunt, nil tale sentientes. Et post hoc ingressi sunt episcopi Photii. Sanctissimi uicarii senioris Rome dixerunt: In precedenti actione admonuimus eos, ut faciant libelli satisfactionem, et recipiamus eos in communionem, tanquam seculares, et non declinent in contrariam uiam, sicut magister ipsorum. Interrogate ergo illos sigillatim, utrum faciat quis ex ipsis libellum: aliud nolumus ab ipsis audire; etenim et sanctissimi  Orientis uicarii, atque nos, eadem dicimus. Pergens itaque Bahanes famosissimus patricius et prepositus dixit ad partem Photii: Facit aliquis uestrum libellum? Episcopi Photii dixerunt: Absit. Amphilochius et Zacarias Photii episcopi dixerunt: Qualem libellum facere exigimur? fidei nostre? Et pergens Bahanes magnificentissimus patricius et prepositus dixit sanctissimis uicariis senioris Rome: Cuiusmodi libellum expetitis ab illis? Sanctissimi uicarii senioris Rome dixerunt: Quem a sancta Romana Ecclesia detulimus, ut reprobent Photium, et omnia acta eius, et anathematizent Gregorium Syracusanum, et recipiant Ignatium sanctissimum patriarcham,  et subiiciantur sub pedibus eius, et quod sancta Romana Ecclesia exposuit per omnia faciant. Sanctissimi uicarii Orientalium sedium dixerunt: Et nos ita sapimus et ita uolumus. Et pergens iterum Bahanes magnificentissimus patricius et prepositus ad episcopos Photii, dixit eis, ore proprio, sanctissimorum uicariorum uocem. Et respondit Ioannes quondam episcopus Heraclie: Qui anathematizat summum sacerdotem istum, sit anathema! Zacarias, qui fuit a Photio Chalcedonensis episcopus, dixit: Nos iis que contra [al., extra] rationem facta uel acta aut agenda sunt, parere neque disposuimus, neque uolumus: et super quibus nos exigitis, quo niam nouimus ea que facta sunt, secundum nullum modum-suscipimus. Euschemo, qui fuit apud Photium  Cesaree Cappadocie episcopus, dixit: Ego iis que per rationem non sunt acta, et qui non sectantur canones sanctorum apostolorum, et sanctarum ac uniuersalium synodorum, non tantum si Romanus uel Hierosolymitanus sit, sed et si angelus de celo ueniat, et non conueniat sano uerbo, neque pareo, neque sequor. Sanctissimi uicarii Orientalium sedium dixerunt: Quoniam nescierunt, neque intellexerunt, in tenebris ambulant . Bahanes magnificentissimus patricius ac prepositus dixit ad sanctissimos uicarios senioris Rome: Sanctus imperator noster uult facere allocutionem ad illos per me indignum seruum suum. Sanctissimi uicarii senioris Rome dixerunt: Sicut iubet imperium ipsius. Bahanes magnificentissimus patricius et prepositus  dixit ad Photium, et ad episcopos eius: Hortatorie uos alloquitur imperator: Homines, dicite, unde estis? de celo estis? de abysso estis, an de terra, in qua nos degimus? et ostendite hac hora, quia siue heresis mota est, siue schisma emersit in qualibet parte, et sensit aliquis extra quatuor patriarchia, et saluatus est? et audio uos. Hodie quatuor patriarchia, imo uero quinque, condemnatione condemnant uos; quid uobis uidetur ad hec? est qui adiuuet uos? dicite. Episcopi Photii dixerunt: Canones sanctorum apostolorum et sanctorum conciliorum. Bahanes magnificentissimus patricius et prepositus dixit, iussus a Basilio amico Christi et magno imperatore, ad episcopos Photii: Dicite qui canon uos adiuuet, et ubi posuerit Dominus canones;  in Ecclesiis suis, an in aliquo alio loco; et ubi Ecclesie sint hodie, et ubi predicetur Euangelium: est alius locus preter quem tenent sanctissimi isti uicarii? dicite. Photii episcopi dixerunt: Deus custodiat sanctissimum imperium uestrum; uerbum petiuimus impunitatis, ut diceremus negotia nostra cum fiducia, et non accepimus. Qualiter ergo habemus loqui? Bahanes magnificentissimus patricius et prepositus dixit: Sanctus imperator noster admonentis affectu ad uos dicit: Utique Deus ideo audiuit deprecationem meam, et adduxit hos sanctos uiros ex omnibus partibus mundi, ne quid secundum faciem fiat, sed ex equo ponatur iudicium iustissimum: dicitis, Ut accipiatis uerbum securitatis: et  quando quis a me tristatus uel lesus fuerit, uolo ut dicatis. Idcirco sunt hic sanctissimi uicarii omnium sedium, ut quidquid habetis in iustificationem uestram loquamini. Photii episcopi dixerunt: Scimus imperium sanctissimum eius, quia neminem uult contristari; quid uolumus dicere? si dixerimus iustitias nostras, non fient. Bahanes magnificentissimus patricius et prepositus dixit: Propter imperatorem nostrum sanctum, nichil prohibemini; iubet enim et uult, et acquiescit ut loquamini; sed uidentes iudices conuicia uestra, nec audire uos uolunt. Photii episcopi dixerunt: Et nos iudices eos non suscipimus. Bahanes famosissimus patricius et prepositus dixit: Et reiicit regula patriarchia, et irrationabiliter iudicant? Amphilochius a Photio Cyzici episcopus dixit:  Irrationabilissime. Bahanes famosissimus patricius et prepositus dixit: Et extra sensum regule ac patriarcharum suorum iudicant? Photii episcopi dixerunt: Extra. Bahanes magnificentissimus patricius et prepositus dixit: Et ite ad patriarchia, et certificamini. Basilius piissimus et amicus Christi dixit: Quotquot dicitis per omnia, quod a patriarchiis uenerint homines isti cum commendatitiis litteris, et non habetis aliquam ambiguitatem; suscipite illos, et que iudicantur ab ipsis: quotquot autem dubitatis ad hoc, et non habetis eos iustos, neque secundum uerbum patriarcharum suorum agentes; ite ad eos, et discite ab illis, et adducite etiam ad nos: imo uero, quo plus certum existat, et disponemus ita. Photii episcopi dixerunt: Nos iudicium non uidemus,  neque factum audiuimus: et quomodo habemus sequi quod nos non uidimus? Bahanes magnificentissimus patricius et prepositus iussus ab imperatore dixit: Sanctus imperator noster dicit: Ne dicatis, fratres, quod uelim uos mittere illuc, ut pereat quis uestrum: testis est Deus quoniam quem misero illo, in conspectu totius senatus et sancte synodi dico, iterum reducam eum huc. Photii episcopi dixerunt: Hic examinentur negotia. Donatus et Stephanus et Marinus sanctissimi uicarii senioris Rome dixerunt: Ecce audiuit tota sancta et uniuersalis synodus que ab undecima indictione beatissimus papa Nicolaus iudicauit cum omnibus Occidentalibus presulibus de Photio tyranno, et mecho, ac inuasore Constantinopolitane Ecclesie, et de omnibus  sequacibus eius, secundum apostolicam et canonicam auctoritatem et sententiam, quam protulit tam contra eumdem Photium, quam eos qui ex parte ipsius erant, hunc uidelicet damnans, eo quod inuaserit Constantinopolitanam Ecclesiam, et reiecerit ac deponere ausus fuerit atque anathematizauerit Ignatium sanctissimum patriarcham. uolumus ergo interrogare et de hoc, utquid ipse repulsus, et uinctus, ac anathematizatus, atque secularis existens, presumpserit etiam contra magne ac prime sedis summum pontificem depositionem facere, et anathema dicere, ac aduersus eum figmenta et prestigia componere? Quem et uindicans sanctissimus successor eius Adrianus, misit tam ad piissimum  imperatorem, quam ad sanctissimum patriarcham Ignatium. Imploramus ut legantur primum quidem beatissimi pape Nicolai gesta et acta, sicque demum, que a sanctissimo papa Adriano synodice celebrata sunt tam de huiuscemodi infando conciliabulo, quod ab eo factum est, quam de iterata sententia, que data est contra eum a sanctissimo papa Adriano et sancta synodo que ab ipso est conuocata. Et post hoc iussus est Stephanus Deo amicissimus diaconus et notarius; et ascendens legit epistolam quam misit sanctissimus papa Nicolaus ad clerum Constantinopolitanum.

Nicolaus episcopus, seruus seruorum Dei, reuerendissimis fratribus nostris archiepiscopis, metropolitis, et episcopis Constantinopolitane sedi subiacentibus, atque uniuerso uenerabili clero Constantinopolitanorum  Ecclesie.

Ea que nuper apud Constantinopolim gesta sunt . . . . Reliqua uide inter epistolas Nicolai pape I, Patrologie tomo CXXuI, col. 1067.

Et post completionem prenominate epistole, ascendens Theodorus deuotus a secretis legit epistolam, que delata est per Theognostum reuerendissimum exarchum ad Basilium piissimum imperatorem, que et missa fuerat ab Adriano sanctissimo papa Romano.

Adrianus episcopus, seruus seruorum Dei, dilectissimo filio et Christianissimo imperatori Basilio, a Deo protecto, semper Augusto.

Quoniam, tranquillissime imperator . . . Reliqua uide inter epistolas Adriani II, Patrologie  tomo CXXII.

Deinde post hanc legit Nicephorus deuotus notarius epistolam, quam misit idem sanctissimus Adrianus per iam dictum reuerendissimum exarchum ad Ignatium sanctissimum patriarcham.

Adrianus episcopus, seruus seruorum Dei, honorabilissimo fratri et consacerdoti nostro Ignatio sanctissimo patriarche Constantinopolitano.

Conuenerat sanctitatem tuam, . . Reliqua uide ubi supra.

Sicque lecta est epistola a Leone gloriosissimo protospathario et a secretis, que missa est ad Basilium piissimum et amicum Christi imperatorem ab Adriano papa Romano per Donatum et Stephanum  et Marinum honorabilissimos uicarios.  Deinde ascendens Damianus reuerendissimus regius clericus et interpres legit epistolam que ad sanctissimum patriarcham Ignatium ab Adriano sanctissimo papa missa est, queque allata est per iam dictos reuerendissimos uicarios.  Et post legit Thomas reuerendissimus subdiaconus gesta synodi que facta est ab Adriano sanctissimo Romanorum papa.


Allocutio pape Adriani ad concilium quod conuenit contra Photium, lecta per Ioannem archidiaconum sancte Romane Ecclesie.

Cum debeamus, o fratres et filii dilectissimi, Dominici  agri strenui et solertes esse cultores, et spiritualibus ad purgationem ipsius celestium preceptorum, uti ligonibus, oportet ut si quas in eo spinas, si qua germinare uenenosa conspicimus, pari labore unanimique zelo hec radicitus exstirpare studentes, arripiamus examinis rastrum, et falcem iudicii concordi certamine proferamus, ne, queso, in nos exprobrantis affectu dicatur: Messis quidem multa; operarii autem pauci . Consonanter autem, karissimi, laboremus, et in agro Dominico iugiter quidem, sed nunc potissimum operemus, quando uidelicet in Ecclesia, que apertissime Dominicus ager appellatur, auctore Photio noua presumptio et inaudita est orta temeritas. Siquidem hic Photius, cum adhuc mundanus minister esset, genuinam quodammodo  semper inuidiam aduersus fratrem et cepiscopum nostrum Ignatium Constantinopolitanum patriarcham in pectore gestans; et ad presulatus culmen non gradatim, uel sensim conscendere, sed precipitibus eo superstite passibus transilire gestiens, semetipsum ab eiusdem beatissimi presulis communione fecit extraneum: et per hoc ab uniuersali Ecclesia, que ipsi beatissimo patriarche communicabat, se reddidit prorsus extorrem, atque inter schismaticos procul dubio constitutus, contra sacros apostolicos canones secularibus usus potestatibus, ecclesiam Constantinopolitanam tyrannica et adulterina temeritate peruasit tandem, uidelicet indebita usurpando, foras ostendens, quod intus, prohibita concupiscendo, cordis antro gerebat, et simulationis  uelamine contegebat, nil esse profecto intelligi dans causam scissionis a patriarcha suo, uel deserte communionis a tota Ecclesie, nisi pessimos anhelitus ambiendi pontificatus infulas, et sublimioris obtinendi dignitatis et potestatis habenas; quibus nimirum deinceps abusus, et repente non mente sed habitu mutatus, exsilia et diuersa discrimina, sed et mortes in Christi sacerdotes et ceteros fideles, tot ac tantas intulit, ut Diocletiani seuitiam imitari per omnia uideretur. Propter que uel his similia sancte memorie decessor meus Nicolaus huius apostolice sedis antistes, fraterna uictus caritate, primo quidem non solum per missos, sed et per litteras illum merito reprehendens, competenter admonuit, et nullo se pacto in eius posse promotione  prebere consensum, scriptis idoneis patefecit. Deinde uero intuens nichil se proficere, sed magis ac magis ad ulteriora eius extendi tyrannidem, auctoritate simul diuina et apostolica fretus, sedis apostolice, cui presidebat, pontificum morem secutus, in promptu habens secundum Apostolum, omnem ulcisci prorsus inobedientiam ; hunc ad erectionem ab eo elisorum, et innumerabilium refrigerium afflictorum, regulari sententia, quia, sicut ipsi nostis, corrigere non potuit, deponendo prostrauit, et anathematizando ab ordine, quem latronis more sortitus fuerat, sequestrauit. Cuius rei gratia idem Photius inflammatus, non solum non est reuersus ad percutientem se, nimirum qui durior  silice nec dura uerbera sensit, et imitatus diabolum, nec postquam e celo cecidit, superbire cessauit, uerum etiam conuenticula malignorum sepe congregans, synagogam sanguinum, cui ut princeps latronum ipse presedit, collegit: et ante quidem, ut seuissimus patricida, patrem suum Ignatium reuerendissimum patriarcham proprium perculit, et ad lucem peruenire, nisi exstinctione parentis, posse desperans, hunc instar atrocis uipere perimere crudeli morsu non metuit. Post hec uero posuit in celum os suum, et lingua eius transiit super terram, dum uidelicet contra diuinam ordinationem, celitus in beati Petri principis apostolorum primatu dispositam, putridi gurgitis guttur aperuit, et aduersus eiusdem regni celestis clauigeri apostolicam  sedem, et precipuam ac summam dignitatem et potestatem, linguam suam more serpentis exacuit; uitam scilicet decessoris mei beate recordationis pape Nicolai lacessere nullo modo metuens, nec nobis, qui eius uix digni famuli, ut non dicam sequaces, exstitimus, parcere utcunque consentiens, sed utrosque maledictis impetere, quantum in se fuit, et blasphemis inficere uerbis existimans, falsitatis prestigia fingere conatus, et nescio que Phytonica est somnia uel argumenta, compilando procul dubio, commentatus. Et certe quis ille Pater noster, uel quantus aut qualis exstiterit, omnes qui morum eius insignia, uel uirtutum tropea recolitis, plenius agnouistis; quomodo scilicet in huius tetri caliginoso seculi cursu sero tandem sicut nouum sidus apparuerit, quinimo quasi Phebus in ethere  pre cunctis astris effulserit; quomodo hunc nec blanda queque frangere potuerint, nec aspera perturbare; quomodo etiam nec mundi principibus, Micheli scilicet et Barde contra iustitiam fauerit; quos nimirum, se murum opponens pro domo Domini, sepe redarguit, et his inique agentibus frequenter intrepide restitit. Ergo, dilectissimi fratres et filii, considerate quid super huiusmodi temeritate sit nobis agendum, uel quid de conciliabulo illo, uel profanis ipsius actis per ministerium nostrum existat fore deliberandum, quid etiam de iis qui interfuerunt, uel manu propria subscripserunt, sic ab unanimitate omnium nostrum definiendum, intente tractate, et libere singuli que sentitis edicite.  Ego tamen pro lege Dei, pro paternis conseruandis canonibus, pro ueneratione apostolorum, pro priuilegiis defendendis sedis ipsorum, proque sancte mentionis decessoris mei pape Nicolai predicanda memoria, et sequentibus actibus, atque celebrandis definitionibus, non solum uaria incommoda perpeti, uerum etiam more sanctorum predecessorum meorum pontificum in promptu habeo, si necesse sit mortis sustinere discrimen.


Responsio concilii prima, que lecta est a Gauderico honorabilissimo episcopo ueliternensium Ecclesie.

Quia cor apostolatus uestri gratia sancti Spiritus conspicimus illustratum, repletum est gaudio os notrum  et lingua nostra exsultatione; ideoque innumeras laudes et cantica spiritalia Domino decantamus, et pontificium uestrum diuine maiestati perpetuo conseruandum quotidie commendamus; quia paternarum traditionum strenuus exsecutor, et sedis apostolice priuilegiorum diligens conseruator, atque apostolice memorie decessoris uestri constitutorum feruentissimus, ut cernimus, zelator existis, et eius quodque salutiferum et apostolicum decretum, tanquam patrum testamentum, utpote pius heres, exsequeris. Debes enim ipsius in omnibus flagrare zelo pietatis, cuius nimirum locum possides dignitatis. Ille uero Photius, qui pro eo quod forensis et curialis reipublice minister existens, extemplo in ecclesie septa transcendit, et ut lupus rapax gregi non parcens,  non solum in alienorum stipendia meritorum quasi predo seuus irrupit, uerum etiam deinde in cathedra pestilentiarum [a 8Kb] sedens, tam presulibus quam filiis Ecclesiarum longa exsilia, dira flagella, et, ut breuiter omnia comprehendamus, extrema pericula, latronis instar, callide preparauit, depositus et anathematizatus existit, concilium conuocare non potuit, et damnatus alios damnare nequiuit. Sicut etiam, cum sit ipse depositionis ruine subactus, quemquam deponendi iura non possidet, et multiplicis obligationis retibus inuolutus, neminem quibuslibet innodandi nexibus uti facultate, patenti ratione conuincitur. Ergo quia super hoc uidemus impletum quod per Psalmistam canitur: Dixit iniustus, ut delinquat in semetipso: non est timor Dei ante oculos  eius. Quoniam dolose egit in conspectu eius: ut inueniret iniquitatem suam et odium. uerba oris eius iniquitas et dolus: noluit intelligere, ut bene ageret. Iniquitatem meditatus est in cubili suo: astitit omni uie non bone, malitiam autem non odiuit . Succendatur sicut ignis zelus tuus, o domine beatissime papa, et accinge sicut uir lumbos tuos, et iniuriam sedis apostolice ut iustus iudex ulciscere. Ecce enim angelus Domini tua, ut quondam Petri , latera tundens, ut desidie soporem deponas, admonet ut ad salutem gentium cum Petro surgas hortatur. Ecce alias Ananias fallax , uidelicet Photius, imo damnabilior Anania Photius comprobatur. Quapropter considera, quia si ille de proprio semel mentitus mortis penam incurrit; quot Photius mortium  reus est qui de eo super quod ius nullum habuit, non semel, sed crebro, non unum, sed plurima falsitatis figmenta composuit? Quapropter oramus te, domine coangelice papa, ut eumdem habens spiritum fidei, eumdemque zelum pietatis, quem et patres tui feruentissimi presules, conciliabulum cum gestis suis, quod Constantinopoli nuper aduersus sedis apostolice gremium, imo contra ueritatem sub tyrannice imperante Michele congregatum est, ita sententie uestre falce recidatur, ut nullum de eo monumentum, nullum remaneat omnino uestigium, sed ad sui damnationem uel exsecrationem Ariminensi synodo uel Ephesino latrocinio sit modis omnibus  comparandum. Ii uero qui uel interfuisse uel subscripsisse in eo noscuntur, nec non et ii qui uel ipsius conscripta profani conciliabuli gesta defendunt, uel quoquo modo celare conantur, iterato uinculis anathematis innodentur: et nisi propria uoce ac subscriptione illa, que in eodem latrocinio fetidis e faucibus eructata sunt, anathematizarint, nullatenus saltem inter laicos in communione catholice et apostolice Ecclesie recipici mereantur. Recte namque latrocinio comparari potest, cui Photius fautor, et huius Michel fautor, uidelicet dictus Augustus, auctores et presides ad hoc intererant ut consentientes quidem secundum animam, non consentientes secundum corpus perdere studuissent: quod plane sacerdotes Iudeorum in templo uendentes et ementes olim fecisse  feruntur, dum scilicet isto bifario genere mortis plebem Domini dissiparent; unde Dominus, domum suam speluncam latronum per huiusmodi machinamentum factam causatus, hos e templo perplexo flagello pepulit, innuens profecto non ministros suos, sed esse latrones qui non ad hoc plebibus presunt, ut has omni studio saluent, sed ut aut spiritali aut corporali prorsus interitu perdant.


Allocutio secunda pontificis, que lecta est per Marinum diaconum.

Quod suggessit dilectio uestra ualde placet, et quod ita gerendum sit ipse quoque perpendo. uerum quia codex in quo exsecrationes illius nefandi conciliabuli scripte sunt, quem nobis per apocrisiarios suos,  qui adsunt, tam et frater et cepiscopus noster Ignatius, quam etiam piissimus imperator Basilius destinauit, apud nos hactenus retinetur, preuidendum ducimus, quid de illo faciendum ratio dictet, uel quid agendum exempla diuersa demonstrent; ego tamen illud interim recolo quod Apostolus dixit: Corrumpunt bonos mores colloquia mala ; et alia Scriptura: Qui tangit, inquit, picem coinquinabitur ab ea . Ergo quia nichil ab hereticorum uel schismaticorum prauitatum commentis codex iste actu non dissentit, nimirum qui et ab schismatico, Dioscorum in hoc imitante, Photio fictus, et totus mendaciis et peruersis dogmatibus fabricatus existit; hunc eque ut illa, perpetuo anathemati duco subdendum, et contemplantibus cunctis,  et precipue Grecorum legatis, igni traditum, in cineres quoque coniicio redigendum; quatenus nec simpliciorum puritas illius contagione polluatur, nec fidelium mentes huiusmodi colluuione quoquo modo saucientur: a planta quippe pedis, ut ita dixerim, usque ad uerticem eius nulla est in eo sanitas. Honorandum concilium per Formosum episcopum sancte Portuensis Ecclesie exclamauit in hec uerba: Pia consideratio summi pontificis; iusta sententia uniuersalis Ecclesie presulis omnibus placet: omnes ita dicimus, omnes ita uolumus, omnes hoc rogamus, omnes hoc totis precordiis consentimus.


 Allocutio tertia prefati pontificis, que lecta est per Petrum diaconum et scriniarium.

Intolerabilis est ista presumptio, dilectissimi, et hanc aures precordiorum, fateor, sustinere non possunt; quis unquam uestrum tale quid, precor, audiuit, uel quis huiusmodi temeritatis, saltem lectione, immensitatem inuenit? Siquidem Romanum pontificem de omnium Ecclesiarum presulibus iudicasse legimus; de eo uero quemquam iudicasse non legimus. Licet enim Honorio ab Orientalibus post mortem anathema sit dictum, sciendum tamen est quia fuerat super heresi accusatus, propter quam solam licitum est minoribus maiorum suorum motibus resistendi, uel prauos sensus libere respuendi: quamuis et ibi nec patriarcharum nec ceterorum antistitum  cuipiam de eo quemlibet fas fuerit proferendi sententiam, nisi eiusdem prime sedis pontificis consensus precessisset auctoritas. Meminimus interea scriptum quod rege quondam Italie Theodorico papam Symmachum usque ad damnationem impetere uolente, et ideo quotquot potuit ex Liguria, Aemilia, ualeria, et ex diuersis regionibus, et ex Sicilia insula huius rei gratia episcopos Romam accurrere precipiente, et his ad se uenientibus dicente, plura ad se de pape Symmachi actibus horrenda fuisse perlata, et in synodi, si uera esset inimicorum eius obiectio, iudicatione constare; uenerabiles antistites, ipsum, qui dicebatur impetitus, debuisse synodum conuocare perhibuissent, scientes quia eius sedi primum Petri apostoli meritum, uel principatus, deinde secuta  iussionem Domini conciliorum uenerandorum auctoritas, ei singularem in ecclesiis tradidit potestatem, nec ante dicte sedis antistites minorum subiacuisse iudicio, in propositione simili, facile formali [a 1Kb] qua testaretur. Ad postremum uero isti ipsi uenerabiles presules, cum uidissent quod non sine sui discrimine potuissent contra caput manus suas erigere, quidquid de sepe fati Symmachi pape actibus delatum fuerat, totum Dei iudicio reseruarunt, ita ut singuli quique in subscriptione sua hoc patenter iudicent, perhibentes [b 1Kb] : Laurentius episcopus Ecclesie Mediolanensis huic statuto nostro, in quo totam causam Dei iudicio commisimus, subscripsi; similiter Petro episcopo Ecclesie Rauennatis, et ceteris episcopis subscribentibus. uerum si hec Photius non legit,  quia Grece forte non reperit, saltem Ioannem Antiochenum episcopum in Ephesina synodo recolere uoluisset, idcirco damnatum, quia Cyrillum anterioris, id est Alexandrine sedis antistitem damnare non metuit: unde prefata uniuersalis synodus ad Celestinum summe sedis nostre pontificem scribens, inter cetera dicit [c 1Kb] : Indignetur ergo tua religiositas competenter pro his que facta sunt; si enim data fuerit uolentibus licentia, et maiores iniuriis sedes afficere, et contra eas, in quibus non habent potestatem, contra leges, sic et contra canones proferre sententias, ibunt ad ultimam confusionem Ecclesie res.  His ergo ita se habentibus, exempla maiorum querantur, et secundum hec temeratores sententie proferantur.


Suggestio concilii ad summum pontificem, que lecta est per Benedictum notarium et scriniarium.

Qui hanc temeritatem non extrema damnatione dignam existimat, nec Euangelium legit, nec Apostolum prorsus audiuit, in quorum quidem uno, dicente Domino, legitur: Non est discipulus supra magistrum ; in altero autem sane precipitur, ut omnia secundum ordinem fiant . Quomodo ergo temeratores isti non sunt facti super magistrum, quando aduersus apostolicam sedem, que ceterarum quoque sedium magistra est, etiam os iniurias  euomens aperuisse probantur? Quomodo secundum ordinem omnia, iuxta Pauli monita, facta sunt, quando quidem ordine prepostero, primo de secundis [a 1Kb] , et de antelato posteriores quique conuicia potius quam iudicia composuisse narrantur? Et preterea sententia regularis, que ita sensit per Africanum concilium, dicens [b 1Kb] : Unusquisque nostrum ordinem sibi decretum a Deo agnoscat, et posteriores anterioribus deferant, nec eis inconsultis aliquid agere presumant.

Quam profecto regulam sancta tertia generalis synodus sequens Antiochenum damnauit Ioannem [c 1Kb] ; quod iampridem sapientia uestra meminit; quoniam aduersus potioris sedis, id est Alexandrine, pontificem, prima sede non consentiente, ausus est proferre  sententiam. Quarta deinde magna et uniuersalis synodus [d 1Kb] adeo hanc temeritatem exsecrata est, ut Dioscorum Alexandrinum sine restitutione damnauerit. Presumpserat enim et ipse contra prime sedis priuilegium, contraque iam memoratam regulam agens, cum esset posterior, se anteriori preferre; et ordinem sibi a Deo decretum non recognoscens, de sedis prelate pontifice magno, uidelicet papa Leone, temere iudicare: cum uidelicet nec personam synodum conuocandi habuerit, ut apostolice sedis uicarii in eadem synodo protestantur: quippe qui secundum prelatum canonem, cum esset posterior, inconsulto anteriori agere aliquid presumere non debuerit; quanto minus generalem sine ipso synodum conuocare, aut, quod detestabilius est, aduersus eumdem  sententiam quamlibet promulgare? Secundum hanc regulam, et ista probabilium Patrum exempla, omnes qui uel os aperire, uel manus extendere in illo nefando conuentu aduersus sedis apostolice dignitatem temere presumpserint, nulla profecto ratione poterunt exsilire condigne pene uindictam, nisi eis diuinitus inspirata uestra superne clementie sequax occurrat apostolica moderatio: nemo quippe fidelium in iniuriam beati Petri principatus impune prorupit, in cuius uidelicet contumeliam, ut sanctus Bonifacius papa scribit, quisquis insurgit, habitator  celestium non poterit esse regnorum. Tibi, inquit, dabo claues regni celorum ; in quod nullus absque gratia ianitoris intrabit; et rursus: Nemo unquam apostolico culmini, de cuius, inquit, iudicio non licet retractari, manus obuias audacter intulit; nemo in hoc rebellis exstitit, nisi [qui] quasi de se uoluit iudicari. uerumtamen nos, domine beatissime papa et apostolice summe presul et pontifex, omnes pro his rogamus, omnes unanimiter obsecramus, subueni miseris, erige lapsos, et resipiscentibus concede ueniam et miserationem; quam non merentur, adhibe medicinam, quatenus erroris auctore, Photio uidelicet amputato, ceteri sedis apostolice circa se patula reperiant more solito uiscera pietatis; ita ut si qua recte mota sit apostolice sedis auctoritas,  uel se recognouerint, uel si ad satisfactionis plenitudinem concurrentes, omnia que ab his male sunt gesta uiua uoce et presenti subscriptione damnauerint, non sit erga eos inflexibilis miseratio, sed sit humana tante sedis per omnia moderatio. Denique quamuis Ioannes Antiochenus atque Dioscorus labia contra potioris sedis presules aperuerint, ac per hoc ambo sententiam damnationis subierint, uno tamen horum, Ioanne scilicet humane recepto, alter damnationem, quam semel meruit, non euasit; cur hoc, nisi quia ille sane resipuit, iste insane desipuit? ille post aliquantum temporis corrigi consulte delegit, iste incorrectus in finem obstinate permansit? Et certe, ut Leo egregius apostolice sedis pontifex meminit [e 1Kb] , Dominus noster uerus et bonus pastor, qui animam  suam posuit pro ouibus suis, et qui uenit animas hominum saluare, non perdere, imitatores nos uult esse pietatis, ut peccantes quidem iustitia cerceat, conuersos autem misericordia non repellat; tunc enim demum fructuosissime fides uera defenditur, quando etiam a sectatoribus suis opinio falsa damnatur.

Huius igitur almi beatique pontificis doctrinam beata uestra paternitas hoc circa hos poterit iustum piumque tenere libramen, ut scilicet pertinaces et obstinatos iustitia comprimat, resipiscentes uero atque obedientes misericordia non repellat. uerum quia quotidianis Ecclesie negotiis apostolatus uester impeditus, requiei ferias nullas habet, de his omnibus quod sibi fuerit diuinitus inspiratum tandem,  si placet, statuat, et Constantinopolitanis legatis presentibus, manifesta promulgatione decernat, nobis subsequenter uoti nostri consensum uocis et subscriptionis indicio patenter, ut conuenit, ostensuris. Quibus gestis, hec summus pontifex aperiens os suum dulci est prosecutus alloquio, dicens:

In nomine Patris, et Filii, et Spiritus sancti, unius et ueri Dei.

Adrianus episcopus, seruus seruorum Dei.

CAP. I. De profano Constantinopoli conciliabulo  congregato penitus abolendo.---Conciliabulum uanitatis a Photio, et huius fautore, Michele uidelicet, tyrannice imperante, Constantinopoli nuper aduersus apostolice sedis reuerentiam et priuilegium congregatum, utpote ueritatis inimicum, et omni falsitate repletum, quin et sibi consentientium animas interficiens, Ephesino latrocinio comparandum fore statuimus, et ipsius exsecranda gesta, quibuscunque habeantur monumentis inserta, summi iudicis Domini nostri Iesu Christi sanctorumque apostolorum principum Petri et Pauli, nostreque mediocritatis auctoritate, penitus abolenda decernimus; ita ut igni uoranda tradantur, et anathemate perpetuo percellantur. Similiter de ceteris scripturis, que, uiris iam nominatis auctoribus, contra eamdem sedem  tempore diuerso sunt edite, gerendum modis omnibus definimus.

CAP. II. De conuenticulis contra Ignatium patriarcham collectis similiter abolendis.---Pari etiam modo de conuenticulis ab eisdem uiris, Michele scilicet imperante, seu Photio Constantinopolitano inuasore, bis aduersus fratrem et cepiscopum nostrum Ignatium factiose collectis, deliberamus, hec uidelicet tanquam parricidalia medullitus exsecrantes.

CAP. III. De Photio inuasore iterato damnato.---Photium, qui, licet sit a decessore meo et a nobis pro criminibus ante patratis iure damnatus et anathematizatus, nunc tamen quia recentioribus excessibus priores iniquitates ualde transcendit, et ponens in celo os suum aduersus ueneranda sedis apostolice  priuilegia noua temeritate prorupit, dum scilicet ordinationi superne, in beati Petri apostoli principatu disposite, resistere minime formidauit, et in cathedra non sanitatis, sed pestilentie sedens, congregauit conuenticula de sanguinibus, cum uidelicet sibi fauentium simpliciorum animas interfecit, et utpote inuentor mendacii, et fabricator peruersorum dogmatum, non nisi falsitatis prestigia, et omnis mendacii figmenta solito more congessit, atque tam contra decessorem meum sancte recordationis papam Nicolaum, quam etiam contra nos, ac per illum, in apostolicum culmen nec iniqua garrire fauce trepidauit, nec manus obuias, quod nemo unquam presumpsit, audacter extendere formidauit, apostolice auctoritatis censura iterato damnamus, et pro his  specialiter anathematis nexibus innodamus, hunc scilicet cum Dioscoro, cuius in hoc imitator exstitit, merito sociantes, et sancte magne Chalcedonensi synodo, in tam pernicioso puniendo presumptore, per omnia concordantes. Sane si uiua uoce, ac proprio scripto, nobis in omnibus, que tam per nos quam per decessorem meum statuta sunt obedire spoponderit, et predicti profani conciliabuli, ad satisfactionem penitentie motus, gesta damnauerit, laice communionis ei gratiam non negamus.

CAP. Iu. De consentientibus predicto conciliabulo, et de imperatoris Basilii mirandis preconiis.---De iis uero qui eidem impio conciliabulo consenserunt uel subscripserunt, si decreta decessoris mei secuti fuerint,  et ad reuerendi patriarche Ignatii communionem repedauerint, atque idem conciliabulum anathematizauerint, atque monumenta illius uel exemplaria inuenta cremauerint, ecclesie communione fruantur; alias autem ne hac digni reperiantur. Sane filium nostrum Basilium, clementissimum et orthodoxissimum imperatorem, quia et illius nomen in eiusdem profani conciliabuli gestis, ut ipsius et sanctissimi Ignatii patriarche legatorum relatione didicimus, falso ascriptum est, et in omnibus eum apostolice sedis constitutionum diligentissimum conseruatorem esse cognouimus; non solum ab omni sinistra sententia extraneum reddimus, uerum etiam inter catholicorum et piorum Augustorum numerum et nunc recipimus, et, si sic perseuerauerit in finem,  recipiendum statuimus.

CAP. u. De iis qui gestorum illius conciliabuli scripta non produnt sed defendunt.---Ergo quandiu post notitiam huius apostolice sanctionis sibi perlata monumenta uel exemplaria gestorum ipsius exsecrandi conciliabuli penes se quisquam retinens celauerit uel defenderit, et non potius propalauerit, uel igni tradiderit, tandiu anathemate constrictus communionis Christi munere careat; quinimo, si clericus est, qui postmodum hec uel celare uel defendere conuictus fuerit, gradum quo potiebatur amittat: similiter et de illo statuimus qui hec occultare putatur, et ipse hinc impetitus nec respondere, nec decretis apostolice sedis in hac parte parere consenserit, que non solum de Constantinopolitanis,  sed et Alexandrinis, Antiochenis, Hierosolymitanis, atque de omnibus omnino fidelibus apostolica sanctione decernimus.


Subscriptio pape Adriani.

Adrianus episcopus, seruus, etc., catholice et apostolice Romane Ecclesie, his sententiis nostris a nobis promulgatis, sicut superius legitur, manu propria subscripsi.

Ioannes archiepiscopus Perge Pamphylie, apocrisiarius sanctissimi Ignatii patriarche Constantinopoleos, locum et personam eius retinens, et totius sancte synodi que sub ipso est, propositis sententiis conscripsi, et subscripsi manu propria.

Ioannes sancte Fanensis Ecclesie episcopus, sententiis  his que a nobis promulgate sunt, sicut superius legitur, consensi, et manu propria subscripsi.

Ioannes episcopus sancte Forosemproniensis Ecclesie similiter subscripsi.

Dominicus episcopus sancte Eugubiensis Ecclesie similiter subscripsi.

Gerardus episcopus sancte Lucarum Ecclesie similiter subscripsi.

Petrus episcopus sancte Gauensis Ecclesie similiter subscripsi.

Ioannes episcopus sancte Falaritane Ecclesie similiter subscripsi.

Sergius episcopus sancte Sabinensis Ecclesie similiter subscripsi.

 Bonifacius episcopus sancte Bleranensis Ecclesie similiter subscripsi.

Hildericus episcopus sancte Tudertinensis Ecclesie similiter subscripsi.

Ioannes episcopus sancte Ferentinensis Ecclesie similiter subscripsi.

Stephanus episcopus sancte Nepesine Ecclesie similiter subscripsi.

Hildeprandus episcopus sancte Berolanensis Ecclesie similiter subscripsi.

Florus episcopus sancte Manturianensis Ecclesie similiter subscripsi.

Donatus episcopus sancte Ostiensis Ecclesie similiter subscripsi.

Gandericus episcopus sancte Belliternensis Ecclesie  similiter subscripsi.

Formosus episcopus sancte Portuensis Ecclesie similiter subscripsi.

Crescentinus episcopus sancte Cerensis Ecclesie similiter subscripsi.

Petrus episcopus sancte Ternensis [al., Perusine] Ecclesie similiter subscripsi.

Abinus episcopus sancte Anianensis Ecclesie similiter subscripsi.

Adoaldus episcopus sancte Balneoregiensis Ecclesie manu propria subscripsi.

Ioannes episcopus sancte Triumtabernensis Ecclesie similiter subscripsi.

Leo episcopus sancte Alatrinensis Ecclesie similiter  subscripsi.

Stephanus episcopus sancte Gallisane Ecclesie similiter subscripsi.

Paulus episcopus sancte Albanensis Ecclesie similiter subscripsi.

Martinus episcopus sancte Narniensis Ecclesie manu propria subscripsi.

Ioannes diaconus locum retinens episcopatus Urbinensium Ecclesie similiter subscripsi.

Petrus episcopus sancte Senogalliensis Ecclesie similiter subscripsi.

Ioannes episcopus sancte Signiensis Ecclesie similiter subscripsi.

Iosephus episcopus sancte Pensauriensis Ecclesie similiter subscripsi.

 Stephanus episcopus sancte Suanensis Ecclesie similiter subscripsi.

Georgius archipresbyter sancte Romane Ecclesie tituli sancti Laurentii, qui appellatur Lucine, his sententiis a nobis promulgatis, sicut superius legitur, consensi et manu propria subscripsi.

Romanus presbyter sancte Romane Ecclesie tituli sanctorum Ioannis et Pauli similiter subscripsi.

Maio presbyter sancte Romane Ecclesie tituli sancti Cyriaci similiter subscripsi.

Petrus presbyter sancte Romane Ecclesie tituli sancti Chrysogoni similiter subscripsi.

Ursus presbyter sancte Romane Ecclesie tituli sancte Pudentiane similiter subscripsi.

 Romanus presbyter sancte Ecclesie Romane tituli sancti Sixti similiter subscripsi.

Ioannes presbyter sancte Romane Ecclesie tituli sancte Prisce similiter subscripsi.

Ioannes presbyter sancte Romane Ecclesie tituli sancti Eusebii similiter subscripsi.

Leoninus presbyter sancte Romane Ecclesie tituli quatuor Coronatorum similiter subscripsi.

Ioannes archidiaconus sancte apostolice sedis his sententiis a nobis promulgatis sicut superius legitur, consensi, et propria manu subscripsi.

Leontius diaconus sancte apostolice sedis similiter subscripsi.

Leo diaconus sancte apostolice sedis similiter subscripsi.

 Marinus diaconus sancte apostolice sedis similiter subscripsi.

Petrus diaconus sancte apostolice sedis similiter subscripsi.

Et post hec ascendens Niceta Deo amicissimus archidiaconus et notarius legit commonitorium sermonem ad Photium et partem eius a uoce sanctissimorum uicariorum senioris Rome: Iam manifestum est, o dilectissimi fratres et consacerdotes, in precedenti actione huius sancte ac magne synodi, quomodo admonitus sit Photius forensis et curialis, et peruasor Constantinopolitane Ecclesie, ut poneret ceruicem suam, et uerbo et scripto pronuntiaret peccatum suum, et anathematizaret que inique acta et scripta sunt ab eo bis contra Ignatium  patriarcham suum, et profiteretur nullam machinationem in eum uel commotionem se ultra facturum, sed hunc ut uerum pontificem suum cum magna reuerentia suscepturum, apostoliceque sedis decreta, tam de se quam de Ignatio patriarcha prolata, honorabiliter amplexurum. Et quoniam in his omnibus uidemus eum non obedire, sed obturare aures suas ut aspidis surde, idcirco non patimur taceri sententiam a beatissimo papa Romano Nicolao ab indictione undecima contra eum prolatam, et nunc iterum pronuntiatam per successorem eius Adrianum sancte Romane Ecclesie presulem, cuius nunc nos famuli eius locum tenemus in hac honoranda synodo, que per iussionem sanctorum et a Deo protectorum imperatorum, Basilii scilicet et  Constantini, in hac a Deo conseruanda regia urbe congregata est, non in subuersionem iudicii quod de eo factum est in Romana Ecclesia, sed propter elationem sensus eius, quam in pectore suo obstrusam conspicimus; et quia neque in communionem cum orthodoxis in Ecclesia Dei esse desiderat, propterea proferendam esse iterum super eum anathematis sententiam duximus.

Et post hec ascendens Stephanus Deo amabilissimus diaconus et notarius, legit acclamatorium Ignatii sanctissimi patriarche sermonem.


Acclamatio Ignatii sanctissimi patriarche ad sanctam synodum.

Fratres sancti et filii dilecti, rogo uos ergo humilis  pontifex uester considerare et conspicere completum esse maxime nunc eloquium Scripturarum, quod perhibet: Aspicite ad antiquas generationes, et uidete, quis credidit Domino, et confusus est; uel quis permansit in timore illius, sed is despexit eum . arbitror enim quod nequaquam ignoretis uos qui nobis presentes estis, et propter Dominum hic congregati consistitis, sed nec totus quadratus orbis, que in me acta sunt et patrata. Omnes namque norunt que et quanta perpessus fuerim ab imperatore iniusto, et reuera iuueni, et per illud tempus preualente Barda, scholarium domestico, et prauissimo uiro, una cum tunc quasi altero principe sacerdotum Caipha et Anna; nam et illorum isti habebant propositum, cuius non mos gradui, sed gradus mori  creditus est, quemadmodum alicubi fatur ille qui a theologia sortitus est nomen: finxerunt enim recentem sanctum, et reuerendissimum nominauerunt, nichil scientem, neque uerentem, neque gradus dignum aliquid afferentem, preter solummodo uelle: sed pariter cum potentia maligni desiderii etiam sapientiorem semet omnibus existimans, per fenestram intrauit in caulam ouium, et rapuit aliena, male sciens et sentire, a tyrannica mente sublatus; propterea dictum est ei illud Dauid sacrati psalmographi melos: Ecce homo, qui non posuit Deum adiutorem suum, sed sperauit in multitudine diuitiarum suarum, et preualuit in uanitate sua.  Et ideo destruxit eum Deus in seculum, et in seculum  seculi. Misericors enim et omnipotens Deus, erecto alio principe, Dei cultore, recte sapiente, recte sciente, iustitiam desiderante, diuina exquirente et meditante in lege Dei sui die ac nocte, eum quidem, qui recedens erat, utpote alium quemdam recens formatum secundum fabulas [a 1Kb] gigantem, Photium uidelicet, inconsideratum et inordinatum uirum, qui a sancta Romanorum Ecclesia tabellarius nuncupatur, per pietatem iustissimi imperatoris expulit, et a pontificali sede remouit, humilitatem nostram, multas et diras tribulationes et penas et exsilia perpessam, assumpsit, et reuocauit ad proprium thronum et utrique que digna fuerunt distribuit. Hec uero facit sapientissimus et a Deo munitus imperator noster, definitiones et regulas  sequens beatissimi pape Nicolai senioris Rome, quas ille synodico promulgauit, et per proprias epistolas Constantinopolim destinauit. Quoniam uero, uniuersali paci consulens, piissimus et prudentissimus imperator noster multam habuit curam et sollicitudinem colligendi sanctissimos uicarios et cunctis aliis patriarchalibus sedibus, et synodum uniuersalem celebrandi, ad exhibitionem et satisfactionem perfectam, ueritate sibi cooperante, Omnipotentis prouidentia, in finem prosperum adduxit consilium suum; et nunc uidetis hos presentes sancte huic  uniuersali synodo et sapientia et gratia Dei plenos, atque opere et sermone decoratos et refulgentes. Ergo quoniam que desiderauerunt audire et uidere multi reges et principes, et non uiderunt, uos nunc uidetis et auditis, atque ante oculos uestros habetis propositos, hos uidelicet sanctissimos et sapientissimos uicarios, qui ex finibus orbis terre profecti sunt, glorificate benignum et misericordem Deum, qui prospere direxit imperatorem nostrum piissimum ad huiusmodi bonorum impletionem. Et nemo illi molestus quoquo modo sit in ecclesiasticis negotiis, dicens male ac inconuenienter: Ego quidem sum Pauli, ego autem Cephe, ego uero Apollo , et audeat diuidere Christum, et diuidatur a Christo, et decidat a regno eius, atque priuetur eterna uita.  Sed uenite omnes simul, state nobiscum, et utpote unius existentes pastoris et unius ouilis, unum Deum et trium personarum Dominum collaudemus concorditer et magnificemus, quia eum decet gloria in secula seculorum. Amen.

Continuo uero post hec idem Stephanus diaconus et notarius fecit anathematismum Photii, et sequacium, et cooperatorum eius, ita se habentem [b 1Kb] : Photio curiali et inuasori anathema! Photio seculari et forensi anathema! Photio neophyto et tyranno anathema! Photio schismatico et damnato anathema! Photio mecho et parricide anathema! Fabricatori mendaciorum anathema! Inuentori peruersorum dogmatum anathema! Photio nouo Maximo  Cynico anathema! Nouo Dioscoro anathema! Nouo Iude anathema! Omnibus sequentibus et fautoribus eius anathema! Gregorio dudum episcopo Syracusano anathema! Eulampio deposito et schismatico anathema!

Et post hec omnia, laudes dixit Stephanus diaconus sancte Constantinopoleos Ecclesie et notarius, egresso Photio: Multos annos imperatorum Basilii et Constantini ac Leonis! Magnorum principum et imperatorum multos annos! Orthodoxorum imperatorum multos annos! Erectorum ecclesiarum multos annos! Liberatorum Christianorum multos annos! Quia stupratores perfodit, quia seniores libidinosos et mentientes occidit, quia synodice patriarchas falsos abiecit, nouo Constantino multos annos!  Nouo Theodosio multos annos! Eudoxie piissime Auguste multos annos! Noue Iudith multos annos! Noue Helene multos annos! Noue Pulcherie multos annos! Nicolai beatissimi pape Romani eterna memoria! Noui Phinees eterna memoria! Noui Danielis eterna memoria! Noui Martini eterna memoria! Adriani sanctissimi pape Romani multos annos! Interemptoris noui Simonis multos annos! Percutientis nouum mendacem Ananiam multos annos! Noui Celestini multos annos! Ignatii sanctissimi patriarche Constantinopoleos multos annos!  Noui Athanasii multos annos! Noui confessoris Pauli multos annos! Noui Flauiani multos annos! Noui Anatolii multos annos! Sanctissimorum et orthodoxorum patriarcharum Orientis eterna memoria! Donati et Stephani et Marini sanctissimorum uicariorum senioris Rome multos annos! Thome sanctissimi metropolite Tyri et uicarii Antiochie multos annos! Helie sanctissimi syncelli et uicarii Hierosolymorum multos annos! Sacri Senatus multos annos! Sancte ac uniuersalis synodi eterna memoria! Multos annos imperatorum, multos annos!


uersus iambici apud Grecos pro acclamatione concilii.

Photius qui pridem insuperabilem petram
Fraudibus malignis conturbauit insipienter,
Pellitur nunc ut atrocissima fera
A thalamo casto, et uenerabilibus templis,
Satane pessimo, miserrimisque tenebris
Bene premissus, et passus digne
A iudicibus recte sentientibus atque sanctis,
Beatissimo uidelicet Nicolao,
Adrianoque diuino papa Romano,
Et Ignatio martyrium passo,
Et tribus reliquis sedibus orientis
Orthodoxis et sapientibus ualde.



ACTIO OCTAuA.


 In nomine Domini et Dominatoris omnium Iesu Christi ueri Dei et Saluatoris nostri, imperii a Deo coronatorum et tranquillissimorum dominorum nostrorum, Basilii quidem anno tertio, Constantini uero filii eius anno secundo, perpetuorum Augustorum, indictione tertia, Nonis Nouembribus: propositis pretiosis et uiuificis lignis, et intemeratis salutis nostre Euangeliis; presidente autem eodem piissimo et amico Christi Basilio in dextera parte magni nominis templi magne ecclesie, et sancta et uniuersali synodo, id est, Donato Deo amabili episcopo Ostiensi, et Stephano Deo amabili episcopo Nepesino, atque Marino reuerendissimo diacono sancte Romane Ecclesie, locum tenentibus Adriani sanctissimi pape Romani, et Ignatio sanctissimo patriarcha  Constantinopoleos, et Thoma sanctissimo metropolita Tyri, locum tenente throni Antiochie, et Helia Deo amicissimo presbytero et syncello, locum tenente throni Hierosolymorum: presente quoque simul et sacro senatu, hoc est Theodoro magnificentissimo patricio et magistro, Christophoro magnificentissimo patricio et magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo patricio ac sacellario, Leone magnificentissimo proconsule et patricio, Marino magnificentissimo proconsule et patricio, Theophilo magnificentissimo proconsule et patricio, Tarasio magnificentissimo proconsule et patricio, Paulo magnificentissimo patricio et eparcho, Barbatio magnificentissimo patricio,  Leone magnificentissimo patricio et domestico excubitorum, Manuele magnificentissimo patricio, Theophilacto magnificentissimo patricio, Petronate magnificentissimo patricio, Manuele magnificentissimo patricio: sed et considentibus Deo amabilissimis metropolitis; aio autem, Basilio Deo amabilissimo metropolita Ephesi, Theodulo Deo amicissimo metropolita Ancyre, Barnaba Deo amicissimo metropolita Cyzici, Nicephoro Deo amicissimo metropolita Nicee, Nicephoro Deo amicissimo  metropolita Amasie, Niceta Deo amicissimo metropolita Athenarum, Theodoro Deo amicissimo metropolita Carie, Metrophane Deo amicissimo metropolita Smyrnadensium, Basilio Deo amicissimo metropolita Antiochie, Theophylacto Deo amicissimo metropolita Iconii, Theodoro Deo amicissimo archiepiscopo Thessalonicensium, Ignatio Deo amicissimo metropolita Hierapoleos, Hilarione Deo amicissimo metropolita Corinthi, Euthymio Deo amicissimo archiepiscopo Catane, Gregorio Deo amicissimo metropolita Iperii, Photio Deo amicissimo archiepiscopo Nacolie, Stephano Deo amicissimo archiepiscopo Cypsallorum, Basilio Deo amicissimo archiepiscopo Misthie, Theophane Deo amicissimo archiepiscopo Selge, Paulo Deo amicissimo archiepiscopo  Apamie, Ioanne Deo amicissimo archiepiscopo Potii, Athanasio Deo amicissimo archiepiscopo Magnesie, Theodoro Deo amicissimo episcopo Sinope, Eustachio Deo amicissimo episcopo Aemonie, Theocleto Deo amicissimo episcopo Lacedemonie, Nicephoro Deo amicissimo episcopo Hiacynthi, Euthymio Deo amicissimo episcopo Mosbynorum, Basilio Deo amicissimo episcopo Pyrgii, Georgio Deo amicissimo episcopo Hylii, Petro Deo amicissimo episcopo Troadis, Leone Deo amicissimo episcopo Daphnusie, Niceta Deo amicissimo episcopo Photie, Basilio Deo amicissimo episcopo Cratie, Damiano Deo amicissimo episcopo Melitopoleos, Theophane Deo amicissimo episcopo Tralle, Leone Deo amicissimo episcopo Neapoleos, Ioseph Deo amicissimo  episcopo Paleorum et Georgio Deo amicissimo episcopo Adranie. His ita conuenientibus, iubente Basilio Christi amico et magno imperatore, stans in medio Bahanes magnificentissimus patricius et prepositus dixit: Propter multam uersutiam et malitiam, precedentibus temporibus subscripsit sacerdotium et senatus et tota ciuitas in causis iniustis, quas noluerunt: hodie autem uult diuinitus gubernatum imperium nostrum, intuens in misericordiam Dei benignissimi et compatientissimi, manibus uestris  eas incendi, et sperat in miserationem eius, et in sanctas orationes uestras, quod ignoscatur omni homini ignorantiam hec, tam a sancta catholica Ecclesia, quam a sacro senatu, et tota ciuitate nostra, simul et ceteris regionibus.

Quid ergo uidetur sanctitati uestre? placet hoc Deo, et uobis? Donatus sanctissimus episcopus Ostiensis, et Stephanus sanctissimus episcopus Nepesinus, et Marinus Deo amicissimus diaconus, sanctissimi uicarii senioris Rome dixerunt: Deus conseruet Christi amicissimum imperatorem per multos annos, qui gubernat Ecclesiam eius; dedit enim ei Deus gubernationem totius mundi, et exaudiuit uocem et deprecationem spiritalis patris sui pape Adriani per epistolam quam misit ille, et hodie  adimplet desiderium Ecclesie, sicut nuntiauit ei. Custodiat Deus imperium eius multis annis ad mundanam gubernationem; quia dirupit uincula chirographorum que ab inimicis Dei exquisita sunt contra omnem Ecclesiam. Bahanes magnificentissimus patricius et prepositus dixit: Sanctus imperator noster Deo amicabiliter iubet dicere ad uos episcopos qui fecistis iniusta chirographa: Quis infirmatur, et ego non infirmor?  Languor et dolor uester meus est; et ideo consilium do ut que male a uobis et ui acta sunt, incendantur et exterminentur, non solum sensibiliter, sed prouidentia Dei, etiam intelligibiliter. Deo amicissimi episcopi dixerunt: Hodie completur sub a Deo muniendo imperatore nostro diuine scripture sermo, qui dicit:  Dissolue omnem colligationem iniquitatis, et obligationes uiolentorum contractuum, et euelle omnem scripturam iniustam . Pro quibus dei Deus mercedem animarum nostrarum et corporum Christi amico imperatori, et conseruet imperium eius per multa annorum curricula, donans ei etiam celeste imperium. Et iubente Basilio Christi amico et magno imperatore, positum est in medio synodi uas eneum ad id aptum, plenum igne, et delati sunt in marsupio a Theophylacto reuerendissimo diacono et referendario [a 1Kb] omnes tomi chirographorum qui exacti sunt a Photio, ab omni sacrato catalogo, et ordine clericorum, tam magne Ecclesie, quam earum que foris sunt: quamque etiam a magnis, et paruis, et omnibus senatorie dignitatis, et cunctis aliis, tam illustribus  quam ignobilibus, atque iis qui in omni arte ac disciplina et diuerso studio esse uidebantur, usque ad pellarios, et pisces uendentes, et lignarios, et acus facientes: insuper et libri qui ficte conscripti sunt contra beatissimum Nicolaum papam, et gestorum relationes ac synodos que contra sanctissimum patriarcham Ignatium facte sunt a Photio. Et accipiens Georgius reuerendissimus orphanotrophus singulos libellos et tomos tribuit hominibus utrorumque sanctissimorum uicariorum, qui miserunt omnia in  ignem, et cremata sunt, et redacta in nichilum. Basilius amicus Christi et magnus imperator dixit ad sanctissimos uicarios senioris Rome: Imperio nostro iubente, adduxerunt falsos uicarios, quos Photius protulit contra beatissimum papam Nicolaum; quid ergo uidetur sanctitati uestre de illis? Sanctissimi uicarii senioris Rome dixerunt: Ingrediantur sanctam et uniuersalem synodum. Et intrantibus eis, interrogauit Bahanes magnificentissimus patricius et prepositus Petrum monachum: Hec iubet sanctus imperator noster, et tota sancta synodus, interrogari te, Qui es et unde uenis? et quid dicis? et quod est opus tuum quod egisti? inuentus es in concilio quod fecit Photius contra beatissimum papam Nicolaum, aut dedisti libellum contra eum?  Petrus dixit: Neque presens illic inuentus sum, neque hanc conscriptionem noui; etenim nunquid ego solus Petrus sum in hanc urbem a Roma ascendens? Alii dena millia ascenderunt Petri; uerumtamen legatur iste libellus meus quem defero, et hic manifesta faciet que mea sunt. Et accipiens Gregorius deuotus notarius diuinorum secretorum legit:


Libellus apologeticus Petri monachi.

Quoniam exiguitatem nostram quidam uestrum opinati sunt aduersus sanctam Romanam Ecclesiam libellum dedisse, propterea quia mentio nostra in diuulgata conscriptione continebatur, huius rei gratia imperatoribus rationem redditurus ueni, sed et in conspectu uestre reuerentie sepe innocentem  exhibens, rursus et nunc de eadem interrogatus causa, eamdem ipsam quam tunc immutabiliter profero uocem: quod neque libellum dedi, neque imperialibus auditibus molestiam intuli, sed neque synodo congregate, si tamen congregata est, presto repertus sum; et profecto confitebuntur ii qui nomen meum inseruerunt huiusmodi scriptis. Hec est fiducialis satisfactio mea ad eos qui me diiudicant, et hanc dabo multa confidentia cum munda conscientia, quotiescunque interrogatus exstitero; sed uestre uirtutis claritatem obsecro ut saltem amodo dimittatis me multum fatigatum, precibus uobis oblatis, remeare ad apostolorum uestigia; etenim iam usque, reor, placet sapientibus proceribus matris uestre deprecationibus inclinare  auditum, ut per occasionem redeundi, attrahar in ea [b 1Kb] cooperentur anime mee salutem.

Et post lectionem, sanctissimi uicarii senioris Rome dixerunt: Ecce per libellum audiuimus quid dixerit iste; alii uero qui illic stant quid dicunt? Bahanes magnificentissimus patricius et prepositus dixit ad Basilium falsum uicarium: Imperator noster sanctus, cum sanctissimis uicariis, et sacro senatu, et sancta synodo, iubet interrogare te. In falso libro iacet nomen tuum, dic ergo tu; dedisti  libellum contra Romanam Ecclesiam? sic se ueritas habet? Basilius dixit. Absit. Bahanes magnificentissimus patricius et prepositus dixit: Et anathematiza et eum qui dedit, et qui scripsit. Basilius dixit: Is qui dedit libellum contra Romanam Ecclesiam anathema sit. Deinde iterum interrogatus est Basilius: Unde es? Basilius dixit: A sancta ciuitate ueni. Basilius amicus Christi et magnus imperator dixit ad Heliam sanctissimum uicarium Hierosolymorum: Cognoscis eum? Helias sanctissimus syncellus et uicarius Hierosolymorum dicit: Etiam, cognosco eum. Iubente uero Basilio piissimo et magno imperatore, Bahanes magnificentissimus patricius et prepositus dixit ad Basilium falsum uicarium: Dic, quamobrem ingressus es Constantinopolim?  pro qua causa? et quis te misit illic? Basilius dixit: A Tripoli intraui Romam causa orationis, et infirmatus sum in uia, et intraui in uenetiam ut transirem; et ueni huc sub papa Benedicto, et feci menses uiginti; et non habui quomodo dispensarer; et anno quando exiuit patriarcha de throno suo descendi iterum sub domino Nicolao; habeo octo annos, et iterum reuersus sum huc. Interrogatus est iterum: Non dedisti libellum? Basilius dixit: Ne faciat Deus; nunquid enim familiaris fui Nicolai? Deinde, iubente Basilio amico Christi et magno imperatore, interrogatus est Leontius falsus uicarius Alexandrie per Bahanem magnificentissimum patricium et prepositum: Quomodo inuentus es in loco uicarii in ficte composito libro a Photio contra beatissimum  papam Nicolaum? Leontius dixit: Dedit mihi auctor et senior antistes meus litteras ad imperatores nostros sanctos, neque uicarius sum, neque habeo aliquid in rebus istis, Bahanes magnificentissimus patricius et prepositus dixit: Iubente Basilio amico Christi imperatore ad sanctam synodum: Quid uobis uidetur de his? quemadmodum is, qui primum locutus est, omnem ignorantiam insinuauit, et ita et hic; homines sunt negotiatores, et aliquid nesciunt, nec uicarii facti sunt; sed Photius finxit ut uoluit et sermones et personas, Sanctissimi uicarii senioris Rome dixerunt ad falsos uicarios: Facite libellos, et anathematizate eos qui fecerunt libros illos, ut suscipiamini in communionem. Leontius dixit: Neque scripsi in libro hoc, neque cognosco  eum. Sancta synodus dixit: Anathematizate qui fecit eum, et conscripsit eum. Falsi uicarii dixerunt: Habet [a 1Kb] anathema qui cooperatus est in libro isto. Senatus dixit: Quoniam non uultis anathematizare, apparet quia comparticipes eius estis, ut aut anathematizemini et ipsi, aut tradamini legibus. Sanctissimi uicarii senioris Rome dixerunt: Quoniam non patiuntur anathematizare qui fecit malum hoc, quemadmodum scripsit sanctissimus Adrianus papa ad piissimum imperatorem, tradantur nobis, et descendant nobiscum Romam. Leontius dixit: Anathema et illi, et ei qui scripsit eum. Basilius dixit: Anathema ei qui dedit libellum contra papam  Nicolaum. Bahanes magnificentissimus patricius et prepositus dixit: Imperator noster sanctus admonens, et consilium dans, dicit ad sedentes in hac synodo, et stantes, et ad uniuersum communem populum: uidete, qualiter apparet ueritas, et lux in tenebris lucet, et non comprehenditur ab eis; mendacia et seductio quomodo apparent? et quomodo creuit ueritas hodie? quisquis habet scandalum in anima sua, accedat ad sanctam Ecclesiam Dei; neque enim habet occasionem qualemcunque. Sic operatur sanctum imperium nostrum, ut excludat omnem occasionem, ut non habeatis cras excusationem. Sancta synodus: Deus conseruet piissimum imperatorem. Interrogati sunt metropolite qui subscripti erant in libro illo, de propriis scriptionibus que  erant in libro: uestre sunt he subscriptiones? Et dixerunt omnes: Absit. Sanctissimi uicarii senioris Rome flagitauerunt Basilium Christi amicum et magnum imperatorem, ut legeretur canon sancti Martini pape Romani, quem deprompsit de omni falso uicario. Et accipiens Stephanus Deo amicissimus diaconus et notarius, legit hunc canonem in audientiam omnium.


Caput XX concilii Lateranensis.

Si quis, secundum sceleratos hereticos, quomodocunque, aut uerbo, aut tempore, aut loco terminos transmittens illicite, quos posuerunt firmius sancti catholice Ecclesie Patres, et sancte et uniuersales quinque synodi, nouitates temere adinuenire,  et fidei alterius expositiones, aut typos, aut leges, aut definitiones, aut libellos, aut relationes, aut epistolas, aut subscriptiones, aut testimonia falsa, aut synodos, aut actus monumentorum, aut ordinationes uacuas et ecclesiastice regule incognitas, aut loci seruatores, id est uicarios incongruos et sine regula et compendiose dicere, si quid aliud impiissimis hereticis consuetum est agere per diabolicam operationem, tortuose et callide agit contra pias orthodoxorum catholice Ecclesie, id est paternas eius et synodales predicationes ad peremptionem [al., euersionem] sincerissime in Dominum nostrum et Deum Iesum Christum confessionis, et usque in finem sine penitentia permanet; hec impie agens huiusmodi, in secula seculorum  sit condemnatus, et dicat omnis populus: Fiat, fiat.

Et post completionem canonis, surgens Metrophanes Deo amabilis metropolita Smyrne, allocutus est uoce grandi in audientiam synodi ita: ueritas est pecunia [Grece ] cunctis aliis rebus ualidior et fortior atque robustior: ueritas est pecunia intractabilis, et omnibus hominibus ineluctabilis; ueritas est omnia uincere, et ualde competenter; est enim, exstat ueritas, et rursus ueritas exstat, est; huiusmodi namque uerissimam opinionem approbat etiam Christus omnium nostrum Saluator et Dominus, atque principale et uerbum Dei ac Patris utroque  se uocabulo nominans. Denique cum olim Deus loquens Moysi salutis exponeret leges et iura, sciscitanti ei, et diligenter interroganti, quod esset nomen eius, dicit ad eum: Ego sum qui sum . In nouissimis autem temporibus incarnatus propter ineffabilem misericordiam, et factus secundum nos, propter nos homo, ita dicit: Ego sum uita et ueritas . Igitur ueritas est cunctis aliis iustior pecunia, et omnibus ineluctabilis, et sola que uincat omnia. Cuius et ipse amator factus, amice Christi domine, triumphator et uictor contra mendacium hodierno die apparuisti, et ab ipsa ueritate ductus, et ope fretus, a Christo Deo nostro demonstrasti annichilatam iniustitiam, et prestruxisti, ut diuina eloquia prophetarum uera manifestius et liquidius ostenderentur  etiam nunc omnibus hominibus, de quibus Scriptura fatur: Si iustificabitur in statera iniustus, et in marsupio pondus doli . Ex quibus diuitias suas impietate repleuerunt: et qui habitant eam loquebantur falsa et lingua eorum exaltata est in ore ipsorum, quemadmodum et alius propheta, Oseas uidelicet, euidentius clamat: Hic est Achab, in manu eius statera iniustitie, uim inferre dilexit. Et dixit Ephraim: uerumtamen ditatus sum, inueni refrigerium mihimetipsi: omnes dolores non inuenientur ei propter iniustitias quas peccauit . Et iterum idem propheta, figurans mores hominum qui uana et inania loquuntur et scribunt, ita dicit: Corrupta seminauerunt, et euersio eorum excipit ea: manipulus non habens fortitudinem ad faciendam farinam; si uero et  fecerit, alieni comedent eam ; adimpleuisti autem hodie, Domine, sermonem beati prophete, qui dicit: Reliquie impiorum exterminabuntur ; pro quibus te piissimum imperatorem interemptorem iniustitie, eradicatorem mendacii, plantatorem pietatis, innouatorem ueracium dogmatum, omnium imperator et omnitenens Deus noster roboret, et secundum spiritum, et secundum carnem, et confirmet imperium tuum, et confirmet te prospere semper, et in omnibus per sanctas orationes coangelici et in celo etiam conuersantis patris, Ignatii uidelicet sanctissimi patriarche, et ceterorum sanctissimorum uicariorum senioris Rome, ac Orientalium sedium, et subiiciat tibi omnes barbaras nationes, et dignum te faciat celesti regno suo  cum omnibus qui pie regnauerunt, ut glorifices eum indesinenter, quia ipsum decet gloria nunc et semper et in secula seculorum. Amen.

Et post completionem huius declamationis, Basilius Christi amicus et magnus imperator ad sanctissimos uicarios senioris Rome et Orientis sedium dixit: Theodorus, qui dicitur Crithinus, cum sit auctor Iconomachice hereseos, per preceptionem pietatis uestre, adductus est ad sanctam et uniuersalem synodum: quid ergo uidetur uobis de eo? Sanctissimi uicarii senioris Rome dixerunt: Mittantur, piissime domine, ad eum quidam magnificentissimorum principum, et dicant tanquam ex nobis ita: Sanctissimi uicarii  senioris Rome dixerunt: Per diuersas litteras, et nobilissimos et fidelissimos uiros, qui missi sunt a sancto et Christi amico imperatore ac principe Basilio ad spiritalem patrem suum sanctissimum papam Adrianum, rogante per predictas epistolas suas, quatenus mitteret apocrisiarios suos ad hanc sanctam et a Deo conseruandam, et regiam urbem; et exortam in ecclesia Dei temporibus suis seductionem, et errorem exterminaret. Et ecce per gubernationem sancti eius imperii in hac sancta synodo congregati sumus una cum orientalibus uicariis, qui una nobiscum sentiunt. Audiuimus autem uos errare et declinare ab orthodoxa fide, et nolle nobiscum honorare et colere pretiosas iconas Domini nostri Iesu Christi, et sanctissime matris eius, et omnium sanctorum  eius, et propter hanc causam admonemus uos, quia nunc ecce adiacet uobis portus salutis, uobis apertus, et suscipit uos sancta Ecclesia in ulnis suis per hanc sanctam, honorabilem, et uniuersalem synodum, per satisfactionem et scriptionem libelli, et suscipiemus uos in communionem catholice Ecclesie. Quod si nolueritis exaudire nos, et sanctam et uniuersalem synodum hanc, habebitis tam a nobis, quam a tota sancta Dei Ecclesia, et hac uniuersali synodo, sententiam anathematis. Sanctissimi uicarii orientalium sedium dixerunt: Et nos de sacris et sanctis Christi locis, que glorificauit Dominus apparitione glorie sue, transmissi sumus ab eo ad communem salutem, tam uestram, quam omnium. Rogamus ergo, ut obediatis, et uosipsos a sancta catholica  Ecclesia minime proiiciatis; neque uobismet indeficiens detrimentum in posterum inferatis. Ecce nunc commonemus uos in hanc horam, ne forte obstruatur uobis ostium, et sine penitentie lucro uos peniteamini. Bahane itaque magnificentissimo patricio et preposito, et Leone magnificentissimo proconsule ac patricio, per iussionem Basilii amici Christi imperatoris, missis ad predictum uirum Theodorum, qui appellatur Crithinus [a 1Kb] , lecte sunt uoces sanctissimorum uicariorum senioris Rome, et orientalium sedium. At uero Crithino nichil respondente, dedit ei Bahanes magnificentissimus patricius et prepositus numisma, characterem ferens Basilii Christi amici et magni imperatoris, et dixit ad eum: Imperator noster sanctus mandat ad te,  monens: Suscipis numisma characteris mei? Theodorus, qui nuncupatur Crithinus dixit: Ego indignus sum, sed suscipio illud super millia auri et argenti. Bahanes magnificentissimus patricius et prepositus dixit: Imperator noster sanctus admonens dicit ad te: Honoras numisma exarationis mee? Theodorus dixit: Secundum quod oportet honorari numisma reglum, honoro. Bahanes magnificentissimus patricius et prepositus dixit: Iubet imperator? Inhonoras illud? Theodorus dixit: Utquid? non inhonoro illud. Bahanes magnificentissimus patricius et prepositus dixit: Iubet imperator noster sanctus dicere tibi: Et si imaginem meam, id est mortalis regis,  non uis inhonorare, sed honorabiliter suscepisti a manu mea qui sum prepositus; quomodo Dei uirilem imaginem Domini nostri Iesu Christi, et sanctissime matris eius, que proprie ac ueraciter est Dei Genitrix, et omnium sanctorum, dicis inhonorare? Dic nobis: Inhonoras has, an honoras? Theodorus dixit: Omnes quidem homines Christianos subdi oportet sub sancto et iusto imperio tuo, plus autem omnibus me indignum; quia et ex morte liberasti me, et ab exsiliis iniustis eripuisti me, et a captiuitate et fame et exitio adiuuisti; et quia multum debeo pro sancto imperio tuo super omnes Christianos orare: sed et capilli capitis mei et barbe omnes si fuerint ora, et exorauerint pro sancto imperio tuo, non sufficient: talis est in me benignitas  tua, imperator iuste et amice Christi. Numisma mihi misisti imperii tui, et suscepi illud, sciens quod tuum fuerit: exigis ut et Christi suscipiam notam et formam, si est hoc Christi preceptum, et Christo placabile, deprecabile sit imperium tuum sanctum, et det dilationes, et det tempus induciarum, et det infirmitati nostre spatium: et post hec quando iusserit a Deo decretum imperium tuum, si ostensum fuerit quod sit hoc Christi preceptum, faciam quidquid iusseris. Bahanes magnificentissimus patricius et prepositus dixit: Imperator noster sanctus non uos adduxit ad hanc sanctam et uniuersalem synodum ad disputandum, sed ad commonendum.

Nam utique nostis, quia Paulus Christi os liquido  monet omnem hereticum ab una et secunda admonitione deuitare : tu autem senescens in malitia tua, et sciens cum omni certitudine tenebras in quibus es, in lumine ignis tui ambulabis, audiens ex quadrifido terrarum orbe, iusto decreto sacrorum canonum, anathematis damnationem: quo enim fugies? uel quo ibis? Posuit Deus Ecclesiam suam in quinque patriarchiis, et definiuit in Euangeliis suis, ut nunquam aliquando penitus decidant, eo quod capita Ecclesie sint, etenim illud quod dicitur: Et porte inferi non preualebunt aduersus eam ; hoc denuntiat, quando duo ceciderint, currunt ad tria; cum tria ceciderint, currunt ad duo; cum uero quatuor forte ceciderint, unum, quod permanet in omnium capite Christo Deo nostro, reuocat iterum  reliquum corpus Ecclesie: nunc autem toto terrarum orbe concordante, non habes excusationis modum quemadmodum olim factum est. Reuersis uero magnificentissimis iudicibus, lecte sunt uoces Theodori, qui dicitur Crithinus, in audientia synodi, uoce maiori; et dixerunt sanctissimi uicarii senioris Rome, et orientalium sedium: Legatur sanctissimi Nicolai pape capitulum de imaginibus. Et accipiens Stephanus Deo amabilis diaconus et notarius, legit:


Caput uI Nicolai pape.

Quoniam oportet maiorum nostrorum statuta immoto mentis intuitu conseruare, et in omnibus sanctorum Patrum semper dogmata uenerari, definimus  de sacris et reuerendis imaginibus Domini nostri Iesu Christi, eiusque semper uirginis Marie genitricis, omniumque sanctorum, qui Deo ab Abel iusto placuisse creduntur, que Ecclesia sancta in uniuerso orbe diffusa antiquitus accepit, queque sedis apostolice presules pro eis decreuerunt, ac statuerunt illibata persistere, atque intemerata manere. Quapropter Ioannem quondam Constantinopolitanum antistitem, et sequaces ipsius, qui eas frangendas atque calcandas esse ore polluto asseuerant, quandiu de his nobiscum non senserint, et iuxta sanctorum pontificum Romanorum decreta, et aliorum catholicorum Patrum instituta non sapuerint; sancimus eos a Christo et ab Ecclesia catholica atque apostolica esse anathema.

 Et post completionem lectionis huius, Basilius piissimus et magnus imperator dixit ad sanctissimos uicarios senioris Rome, et occidentalium sedium: Sunt hic et alii quidam Crithino concordantes; intrent, si uidetur sanctitati uestre in medium synodi, et interrogentur, si forte uelint penitere, ac profiteri orthodoxam fidem. Helias Deo amicissimus presbyter et syncellus et uicarius sedis Hierosolymorum dixit: Qui diuturne secte deseruiunt, difficile habent euelli a mala qua tenentur opinione; etenim ac si quibusdam ferreis compedibus, diabolicis circumuentionibus capti, obcecatam habent propriam mentem, et suspicere ad lucem ueritatis non possunt. Huius rei gratia et hereticus iste Theodorus, qui uocatur Crithinus, quecunque audierit ad sui profectum  atque salutem, non suscipit, terram infructuosam imitans et spinosam. Ut autem iussit a Deo munita potestas imperii tui, si sint alii aliqui, ingrediantur. Et ingressis Niceta clerico, et Theophilo seculari, et Theophane tabellione, sanctissimi uicarii senioris Rome dixerunt ad eos: Anathematizatis Iconomachicam heresim? profitemini sancte catholice et apostolice Ecclesie orthodoxam fidem, que tradita est in orbis terrarum finibus a Christo et apostolis et omnibus sanctissimis doctoribus Ecclesie? Nicetas clericus, et Theophilus secularis, et Theophanes tabellio dixerunt: Decepti fuimus antea malitiosis sermonibus impiorum hominum, et male sapiebamus: nunc autem sancte et uniuersalis huius synodi concordiam et conspirationem uidentes,  paruipendimus Iconomachorum heresim, et anathematizamus omnem qui non adorat sanctas et uenerabiles imagines. Et surgens unusquisque sigillatim super tribunal excelsum, anathematizauit heresim Iconomachorum, et primores eius, et patriarchas, Theodotum uidelicet, Antonium, Ioannem, et Theodorum nominatum Crithinum. Deinde aduocans Basilius piissimus et magnus imperator unumquemque ipsorum, osculatus est eos, et dixit: Nunc erepti estis a diabolica possessione, et facti estis Christiani uerissimi, et saluandi estis cum omnibus orthodoxis a Christo Deo nostro, et uita eterna efficimini digni. Nam nisi heresim Iconomachorum anathematizassetis, nil uobis Christus prodesset. Helias Deo amicissimus  presbyter et syncellus orientis throni Hierosolymorum dixit: Magno beneficio dignos eos fecit interuentio sancti imperii tui hodie, Christi amice domine, et plurimum letificasti nos, imo Christum, qui tibi donauit imperium, qui et conseruet te in zelo pietatis nunc et in secula. Sanctissimi uicarii senioris Rome dixerunt: Sapientia ineffabilis Christus Deus noster ordinat mundum reuera, quia et te piisimum et dominum imperatorem prouexit ad correctionem omnium qui errauerunt, et custodiam et conseruationem eorum qui recta sapiunt; et gaudet in te sancta Romana Ecclesia, huiusmodi zelum tuum pro pietate conspiciens: nunc ergo eum qui noluit intelligere, ut bene ageret, neque penitere, et discedere ab impietate propria Theodorum  uidelicet, qui nominatur Crithinus, anathematizet sancta hec et uniuersalis synodus, et omnes consentaneos eius, tam qui nunc adhuc supersunt, quam qui in eodem sensu et opinione uita excesserunt. Et ascendens Stephanus Deo amicissimus diaconus et notarius, anathematizauit ita: Omnibus hereticis anathema! Concilio, quod adhuc fremit contra uenerabiles imagines, anathema! Et qui recipit impias hereseos ipsorum ratiunculas, anathema! Iis qui sumunt diuine Scripture dicta, que sunt aduersus idola contra uenerandas imagines, anathema! Iis qui non amplectuntur sanctas et uenerandas imagines, anathema! Iis qui uocant sacras iconas idola, anathema! Iis qui dicunt quia ut ad Deos Christiani ad imagines accesserunt, anathema!  Iis qui communicant scienter, anathema! Iis qui conuiciantur et inhonorant uenerabiles iconas, anathema! Iis qui dicunt, quod preter Christum Dominum nostrum alius quispiam nos liberauit ab idolis, anathema! Iis qui audent dicere catholicam Ecclesiam idola aliquando suscepisse, anathema! Anastasio, Constantino, et Nicete, qui sub Isauricis prefuerunt heresibus, ut inepiscopis insacratis, anathema! Theodoro, Antonio, et Ioanni, qui sibi inuicem malorum omnium exstiterunt conciliatores, et alter alterius sibi impietati successerunt, anathema! Paulo qui in Saulum conuersus est, et Theodoro qui dicebatur Gaste et Stephano Molate, et his similibus, anathema! Theodoro, qui cum sine ratione consistat, loqui se rationabiliter fingit, qui et uocatur  Crithinus, anathema! Iis qui adhuc dubio quidem sunt sensu: insensati uero sunt ambiguitate, et obsessi quidem a tenebris impietatis sue, suspicantur a quibusdam consequi reuersionem, anathema! Laludio, Leoni, et quisquis hinc similiter sapit, tam in episcopis, et presbyteris, ac monachis quam in iis qui quomodocunque attonsi consistunt, anathema! Photio curiali et inuasori anathema! Photio seculari et forensi anathema! Photio neophyto et tyranno anathema! Photio schismatico et damnato anathema! Photio mecho et parricide anathema! Fabricatori mendaciorum anathema! Inuentori peruersorum dogmatum anathema! Photio nouo Maximo Cynico anathema! Nouo Dioscoro anathema! Gregorio dudem episcopo Syracusano anathema!  Eulampio deposito anathema! Omnibus sequacibus et fautoribus eius anathema! Multos annos imperatorum Basilii, Constantini, et Leonis [a 1Kb] Magnorum principum et imperatorum multos annos! Orthodoxorum imperatorum multos annos! Erigentium ecclesias multos annos! Liberatorum Christianorum multos annos! Nouo Constantino multos annos! Nouo Theodosio multos annos! Nouo Marciano multos annos! Eudoxie piissime Auguste multos annos! Noue Iudith multos annos! Noue Helene multos annos! Noue Pulcherie multos annos! Nicolai beatissimi pape Romani eterna memoria! Noui Phinees eterna memoria! Noui Daniel multos annos! Interemptoris noui Simonis multos annos! Percutientis nouum fallacem Ananiam multos annos! Noui  Celestini multos annos! Noui Martini eterna memoria! Adriani sanctissimi pape Romani multos annos! Ignatii sanctissimi patriarche Constantinopoleos multos annos! Noui Athanasii multos annos! Noui confessoris Pauli multos annos! Noui Flauiani multos annos! Noui Anatolii multos annos! Sanctissimorum et orthodoxorum patriarcharum orientis multos annos! Donati et Stephani, et Marini sanctissimorum uicariorum senioris Rome, Thome sanctissimi metropolite Tyri et uicarii Antiochie multos annos! Helie sanctissimi syncelli et uicarii Hierosolymorum multos annos! Sacri senatus multos annos! Sancte ac uniuersalis synodi eterna memoria! Multos annos imperatorum nostrorum, multos annos!



ACTIO NONA.


 In nomine Domini et dominatoris omnium Iesu Christi ueri Dei et Saluatoris nostri, imperii a Deo coronatorum et tranquillissimorum dominorum nostrorum, Basilii quidem ac Constantini anno tertio, Leonis uero anno primo, perpetuorum Augustorum, indictione tertia, pridie Idus Februarii: propositis pretiosis et uiuificis lignis, et intemeratis salutis nostre  Euangeliis: in dextris partibus famosissimi templi sancte ac magni nominis Sophie: conuenientibus autem Donato Deo amicissimo episcopo Ostie, et Stephano Deo amicissimo episcopo Nepe, ac Marino Deo amicissimo diacono sancte Romane Ecclesie, locum obtinentibus Adriani sanctissimi pape Romani, et Ignatio sanctissimo archiepiscopo  dentes, qui per occasionem quamdam dispensanter exiguitatem nostram dignatus est adiuuare, quo meum dominum ac dominatorem orthodoxum imperatorem alloqui et exorare meruissem. Etenim mihi magne delicie hoc apparuit, sanitas, et profectus, et magna gratia diuinitus orta: arbiter enim Palestinorum regionis, et Tiberiadem ac Tyrum obtinens, et horum presidatum creditum habens, his diebus mittens ad nos, nuntiauit dominicorum et nobilissimorum apicum ad se destinatorum aduentum, iubentium, quo sibi quempiam a sede Alexandrina ad imperia dirigeremus, una cum pausillis litteris nostris super dissensione, que facta est duorum patriarcharum causa penes regiam urbem; et quod a Deo prouectus et opinatissimus imperator anhelet  ab exterorum ore audire, qualiter ueritas exigat, et que sit de his certa et firma cognitio, que sic nos mouit ad id quod antea desiderabamus, et pro eo quod fieri citius speramus propter uiri iustitiam, et amore dilectionis pauente potestatem, que in nobis potentatum gerit, quempiam eorum, qui apud nos sedulo permanent, mittere; misimus ei contra pro nobis, requirentes hominem olim nostrum, et a multis annis in sua uoluntate habitantem, uenerabilem existentem, et monasticam conuersationem ex mollibus ungulis excolentem monachum, Ioseph nomine; quod et lecit: cum quo etiam hunc uilem codicillum transmisimus indignum existentem, et imperatorie allocutioni inconuenientem: hoc autem uolenter fecimus, quinimo confidenter presumpsimus,  non tanquam nosipsos odientes, absit, sed nosmet deiicientes, exiguitatem nostram ad eminentem et principantem, ac omnibus dignitatibus sublimiorem dignitatem ueraciter comparantes. Neque enim hoc animo agere poteramus, nisi manifeste cognouissemus in te, Deo gratissime imperator, habitare imitatorem Christi et condescendibilem affectum, qui quondam uidue duo minuta recepit, et hec pluribus muneribus pretulit. Etenim ait quidam petarum: Abest ille [a 2Kb] qui compedibus constrictus salit ad terminos, equitis more, summumque diligens, uix reiicit, audacter exsiliens. De duobus autem patriarchis, domine princeps, et imperator a Deo dirigende, in una sede, uno tempore, bene nouit a Deo prouecta pietas tua, quod impossibile  sit mittere, et corporalibus terminis remotum, discernere tantum ac tale negotium, cum inuisum sit et tanquam clanculo gestum, idque nequaquam sciatur a nobis, sed nec primordia  eius, uel media, aut nouissima, uel finalia cognoscantur: etenim quidam sapientum iambo loquentium predixit: Quis enim iudex peregrinus quemquam solum usquam audiuit, minime accusato presente, uel iudicauit protinus, hoc audito? Si enim ex uno sibi aduersantium audire, prauum et nefas ueritas estimat, et hoc ut abominabile non admittit, quanto magis ab horum nemine? qui enim iudicant que nesciunt, paratam redargutionem in carminibus beatissimi Gregorii reperiunt, et aperte dicitur eis, quod caligo sit que loquuntur. Bene autem nouimus, quod apud uos sint, dictator et a Deo saluande imperator, summi pastores, presules, ac abbates, clerici quoque, et azyges [b 1Kb] , qui omni sapientia ac scientia, intellectu  etiam et discretione atque prudentia decorati consistunt, quorum princeps ac preses et summus doctor tu constitutus es, sancte ac orthodoxe imperator, qui omnes propius existentes, quod opportunum est, scitis, et quod Deo sit acceptum, bene cognoscitis. uos enim estis radix, ex qua [fort. rami.] iam et immortalitatis intelligibilis oceanus, ex quo cuncti fontes, omneque mare, uniuersi lacus, et fluenta procul emanant, ut exterior peta Homerus affatur. Ita, domine imperator iustissime, inueniemus in quibusdam ueterum historiis, quod duo patriarche quondam in Christi Dei nostri sancta ciuitate facti fuerunt, sed hoc modo. Dicit igitur Alexander monachus in historiis suis, quia trigesimus patriarcha Hierosolymis post gloriosam et celebrandam  Domini nostri Iesu Christi ad celos ascensionem, Narcissus uocabatur, apostolica gratia splendens, et quieti studens, sacrorum presulatu relicto, anno duodecimo sui patriarchatus ad loca confugit incognita: sed quesito a populo, et potestate, ac episcopis prouincie, nec tamen inuento, pro ipso prouehitur alius patriarcha, qui uocabatur Dius, qui octo annis uiuens, in Christo defunctus est. Post hunc Germanus annis tribus; huic uero Gordius succedit quatuor annis, tum ecce tanquam ex abditis Narcissus rursus apparet, et erat cum consecrato Gordio in in uno sensu et consonantia. Gordio uero, qui cum eo erat, defuncto, et Narcisso supra modum senescente  Alexandrum quemdam episcopum, ab alia  regione adorationis gratia profectum ad uenerabilia loca, per diuinam reuelationem presulem Hierosolymorum constituunt, sene Narcisso multum eum rogante, qui et martyrio postea consummatur. Hoc  alme Constantinopoleos noue Rome: et sanctissimis loci seruatoribus orientis, uidelicet Ioseph Deo amicissimo archidiacono Alexandrinorum magne ciuitatis, locum tenente Michelis sanctissimi patriarche Alexandrie, et Thoma sanctissimo metropolita Tyri, locum tenente sedis Antiochie, eo quod uiduata esset eadem Ecclesia, et Helia Deo colendissimo presbytero et syncello, locum obtinente Theodosii throni Hierosolymorum archiepiscopi: presente quoque sacro senatu, dicimus autem Theodoro magnificentissimo patricio et magistro, Christophoro magnificentissimo patricio et magistro, Bahane magnificentissimo patricio ac preposito, Hemerio magnificentissimo proconsule ac patricio, Paulo magnificentissimo patricio et prefecto, Theodoro  magnificentissimo patricio, Barbatio magnificentissimo patricio, Manuele magnificentissimo patricio, Theophylacto magnificentissimo patricio, Petronate magnificentissimo patricio, Manuele magnificentissimo patricio: quin etiam et considentibus Deo amicissimis metropolitis, Basilio scilicet Deo amabilissimo archiepiscopo Ephesi, Theodulo Deo amicissimo metropolita Ancyre, Nicephoro Deo amicissimo metropolita Nicee, Basilio Deo amicissimo metropolita Chalcedonis, Basilio Deo amicissimo metropolita Gangrensium, Theodoro Deo amicissimo metropolita Thessalonice, Nicolao Deo amicissimo metropolita Synnadensium, Theophylacto Deo amicissimo metropolita Iconii, Ignatio Deo amicissimo metropolita Hierapoleos, Michele Deo amicissimo metropolita  Hod [fort. Hadramiti], Hilarione Deo amicissimo metropolita Corinthi, Metrophane Deo amicissimo metropolita Smyrne, Michele Deo amicissimo metropolita Byzie, Euthymiano Deo amicissimo metropolita Euchartensium, Ioanne Deo amicissimo archiepiscopo Pompeiopoleos, Theophane Deo amicissimo archiepiscopo Selge, Stephano Deo amicissimo archiepiscopo Cypsallorum, Ioanne Deo amicissimo archiepiscopo Cii, Photio Deo amicissimo archiepiscopo Nicolie, Icoo Deo amicissimo archiepiscopo Methymne, Basilio Deo amicissimo archiepiscopo Russii, Gregorio Deo amicissimo archiepiscopo Parii, Paulo Deo amicissimo archiepiscopo Apamie, Basilio Deo amicissimo archiepiscopo Pyrgii, Arsenio Deo amicissimo archiepiscopo Aureliopoleos,  Georgio Deo amicissimo episcopo sancte Cyriace, Eustachio Deo amicissimo episcopo Aemonie, Constantino Deo amicissimo episcopo Tralle, Germano Deo amicissimo episcopo Citri, Constantino Deo amicissimo episcopo Augustopoleos, Nicolao Deo amicissimo episcopo Documii, Petro Deo amicissimo episcopo Melitopoleos, Ioseph Deo amicissimo episcopo Lerie, Tarasio Deo amicissimo episcopo Cinee, Stephano Deo amicissimo episcopo Gordoserbensium, Philippo Deo amicissimo episcopo Tabie, Ignatio Deo amicissimo episcopo Iuliopoleos, Constantino Deo amicissimo episcopo Tii, Sisinnio Deo amicissimo episcopo Bitinopoleos, Xenophonte Deo amicissimo episcopo Mylassi, Leone Deo amicissimo  episcopo Neapoleos, Marciano Deo amicissimo episcopo Nicopoleos, Marciano Deo amicissimo episcopo Thebarum, Gregorio Deo amicissimo episcopo Mesine, Ioanne Deo amicissimo episcopo Poleosnomii, Theodoro Deo amicissimo episcopo Eurippi [al., Eusippi], Nicephoro Deo amicissimo episcopo Crotone, Nicolao Deo amicissimo episcopo Nuse, Constantino Deo amicissimo episcopo Synai, Gregorio Deo amicissimo episcopo Tripoleos, Leone Deo amicissimo episcopo Daphnusie, Constantino Deo amicissimo episcopo Onumericensium [al., Enumericensium], Basilio Deo amicissimo episcopo Adranii [al., Eldrianii], Theophane Deo amicissimo episcopo Axane, Ioanne Deo amicissimo episcopo Tampsii, Nicephoro Deo amicissimo episcopo Aspone,  Macario Deo amicissimo episcopo Elizomenentium [al., Elysomane], Michele Deo amicissimo episcopo Cercyrensium, Nicephoro Deo amicissimo episcopo Zacynthi, Ioseph Deo amicissimo episcopo Auentium, Theagnosco [al., Theognosto] Deo amicissimo episcopo Parnassi, Meletio Deo amicissimo episcopo Heraclie, Asaphio Deo amicissimo episcopo Erythie, Constantino Deo amicissimo episcopo Prusiadis, Cosma Deo amicissimo episcopo Adrianopoleos, et Ignatio Deo amicissimo episcopo Timonis: his ita conuenientibus, Bahanes famosissimus patricius et prepositus ex persona sacri senatus ad uicarios senioris Rome et orientalium sedium dixit: Nostis, patres mei sanctissimi, quia in precedentibus actionibus ecclesiastica dispositio facta est a  uobis sanctissimis loci seruatoribus senioris Rome, ac orientalium sedium, secundum congruentiam et ordinem synodicum; nunc uero patriarche Alexandrie uenit uicarius, et hoc procul dubio Dei cooperatione et uoluntate factum est. Quid ergo de cetero uidetur sanctitati uestre? Sanctissimi uicarii senioris Rome dixerunt: Et nos quidem uidimus eum, et locuti sumus ei, et per sermonem eius satisfactionem accepimus. uerumtamen iuxta canonica precepta legatur commendatitia eius epistola in audientiam omnium, in hac sancta et uniuersali synodo, et ita connumeretur omnibus nobis uicariis patriarchalium sedium. Deo amicissimi episcopi, et tota sancta synodus dixit: Bonum et iustum est, et ideo cunctis placet: et hoc manifeste habetis a consequentia  ecclesiastica et synodica. Et post hoc accipiens Gregorius deuotus notarius diuinorum secretariorum, legit epistolam patriarche Alexandrie ad piissimum imperatorem missam.

Piissimo et magnificentissimo imperatori uictori Basilio, Augusto, triumphatori, et Christi Deo placabili famulo, Michel inutilis seruus puerorum Domini mei Alexandrinus.

Ab olim quidem scribere ad diuinitus actam et maximi decoris dictaturam tuam, optime imperator, gestientes, ab alterius tribus formidine inhibiti exstitisse dignoscimur. Nunc uero iussi, et quod desiderabamus, et quod metuebamus, impigre peregimus, immortali et supercelesti regi copiosas grates repen  uero solum historice nouimus, et de his nobis humilibus tuis famulis sufficiat. Supplicamus autem, ut inutiles serui, et obsecramus te, benignissime imperator, ut eos, qui ad diuinitus gubernandam sublimitatem tuam ex nostratibus destinati sunt, beneficiis cumules, non solum autem illos, sed et omnes omnino qui Christi nomine censentur, et cum eis pro eadem redemptione legatione funguntur, ad cripiendum uidelicet a suspicione hos qui missi sunt, et nos qui misimus, ut cuncti penes omnes qui apud nos sunt bonam faciem, et temporis redemptionis fructum capessere ualeamus: quatenus diuine bonitatis et Christi amator mundi principatus tuus pro suo uoto ac libito iubeat et agat, omnitenentis Dei auxilio ductus, ac continuis et indeficientibus bonis  accumulandus, et post uitam plurimam et copiosorum annorum curricula immortali imperio fruiturus, deprecationibus immaculate Dei genitricis Marie, Marcique mirabilis apostoli, euangeliste ac martyris, simul et preceptoris nostri, et omnium sanctorum mandata Dei perficientium. Amen.

Commendatitia ergo epistola lecta, Donatus Deo amicissimus episcopus Ostie, et Stephanus Deo amicissimus episcopus Nepe, ac Marinus reuerendissimus diaconus sancte Romane Ecclesie, dixerunt: Ecce defert hic honorabilissimus uir commendatitias litteras, quas a patriarcha suo Michele accepit: didicimus quis sit, et unde uenerit, et suscipimus eum ut ueraciter loci seruatorem Alexandrine sedis. Dicant ergo ad hoc et sanctissimi loci seruatores  orientalium sedium, et sacra synodus, et Deo amabiles episcopi, quid sibi uideatur super hoc, et quomodo certificentur in epistola. Sancta et uniuersalis synodus dixit: Perfecte creduli facti sumus, et certificati sumus omnes ex epistola que modo lecta est coram nobis, quia non fictus, sed uerissimus uicarius est throni Alexandrie; propter quod et recipimus eum, et glorificamus Deum uniuersorum, qui quod deerat uniuersali synodo suppleuit, et eam nunc perfectissimam demonstrauit. Magnificentissimi et gloriosissimi principes dixerunt ad Ioseph reuerendissimum diaconum et loci seruatorem Alexandrie: Habemus, Pater, sermonem ad sanctitatem tuam loquendi. Priusquam huc perueniret sanctitas tua, facte sunt actiones octo; tam de sanctissimo patriarcha,  quam de Photio preuaricatore atque tyranno, seu de impositione manus eius, et aliis quibusdam capitulis. Audisti ex eis quidquam, quomodo iudicata sint, uel qualiter deposita fuerint? Didicisti enim de duobus his necessariis capitulis, de receptione scilicet sanctissimi patriarche Ignatii, quomodo stabilitus et confirmatus sit, et de obiectione Photii, qualiter deiectus et proiectus existat, cum tota promotione, ac manus impositione sua. Ioseph reuerendissimus archidiaconus et loci seruator Alexandrie dixit: Audiui, et didici cum multo scrutinio et diligentia cuncta que acta sunt. Magnificentissimi et gloriosissimi principes dixerunt: Ergone placent ea que iudicauerunt sanctissimi uicarii senioris  Rome ac orientalium sedium? Ioseph reuerendissimus archidiaconus et uicarius Alexandrie dixit: Complacet mihi in omni ecclesiastica actione et dispositione sanctissimorum loci seruatorum senioris Rome, ac orientalium sedium, et quod sancte ac iuste disposuerint: et ecce pre manibus in scriptis sensum meum, et si iubetis legatur coram hac sacra synodo; in residuis uero, prout cognouero per gratiam Christi, quod iustum et sanctum fuerit, et dicam et agam. Sanctissimi uicarii senioris Rome dixerunt: Ecce audiuimus ea que dixisti, et placent nobis omnia, et ideo uolumus ut in medio istius sancte uniuersalis synodi legatur opinio quam habes. Et post hoc surgens Ioseph reuerendissimus archidiaconus et loci seruator Alexandrie, posuit  sensum suum scriptum inter pretiosa ligna, et intemerata Euangelia: sicque demum iussus Thomas reuerendissimus diaconus et deuotus notarius, in medio synodi stans, legit:

Ioseph monachus et archidiaconus ac uicarius Michelis sanctissimi patriarche Alexandrie hec dicit ad sanctam et uniuersalem synodum:

Nunc dignum est dicere cum propheta Dauid: uoluntatem timentium se faciet Dominus, et orationem eorum exaudiet, et saluos faciet eos . Nam quia per omnia mansuetissimus et piissimus imperator noster Basilius fundamentum et crepidinem in anima sua timorem Dei posuit, cuncta uero studia sua secundum hunc modum produxit; idcirco  oculi Domini consequenter super eum respiciunt, secundum illum qui dixit: Ecce oculi Domini super timentes eum, et in eos qui sperant in misericordia eius : hinc etiam uoluntatem suam piissimam et iustissimam ad stabilitatem sue fidei, et catholice Ecclesie ornamentum dirigere deliberauit, et perfecte in completionem prosperam destinauit: ea enim que uidebantur hominibus esse impossibilia et facilia hic constituta sunt, Scriptura dicente: Ex ore duorum uel trium testium stabit omne uerbum . Per quatuor testes irreprehensibiles et sine mendacio exhiberi illi Dominus uoluit ueram instantium negotiorum examinationem; ita ut semper satisfactio perfecta iis qui uolunt intelligere prebeatur: quia per Deum et apud  Deum prosperatur a Deo redimitus imperator noster: et de Hesperiis quidem partibus uicarios sancte Romanorum Ecclesie abduxit; de locis autem que tenentur a contrariis nationibus, que inimico animo Christiane tribui aduersantur, cooperatores et suffragatores ueritatis ostendere diebus imperii sui, et cexcitare dignatus est. Almo enim fratre nostro, Thoma scilicet sanctissimo presule Tyri prime metropoleos Antiochensium throni, qui etiam ecclesiasticas res eius, eo quod non sit ibidem patriarcha disponit, huc accedente, una cum Helia sanctissimo presbytero et syncello apostolici Hierosolymorum throni, putauit, ne forte perfecta non esset uniuersalis synodus, due hic congregata erat.  Hanc ergo consummare ac opere pleno perfectam exhibere uolens Deus, qui super omnia et pre omnibus est perfectus, etiam nos ex meridianis locis attraxit, uicem supplentes apostolici throni magne Alexandrinorum Ecclesie, qui diuina gratia et regia inspiratione piissimi imperatoris huc peruenientes, omnia diligenter inuestigauimus; ita ut nichil lateat nos eorum que gesta sunt a fratribus nostris ante peruentionem nostram: insuper et causas que prius mote sunt hic inter sanctissimum patriarcham Ignatium et Photium, qui more latronis et mechi in thronum insiliit Constantinopoleos; quin etiam et de uenerabilium et sanctarum imaginum sensu ac opinione, non perfunctorie neque transitorie has examinantes, sed oppido sufficienter, ut decuit, discurrentes,  admirati sumus, certius comperientes de huiusmodi rebus, quam manifesta sit uox Saluatoris, que dicit: Nihil absconditum quod non sciatur, et in manifestationem ueniat . Et rursus: Spiritus, ubi uult, spirat . Etenim ueraciter et inextricabiliter a Deo inspirati, et a diuina gratia eius, isti per Deum in hac collecta synodo sanctissimi uicarii senioris Rome et Orientalium sedium omnia lege iustitie et iudicio ueritatis disposuerunt, nequaquam reuerentes quid legitimorum ecclesiastice consequentie negotiorum loqui, quemadmodum decet sanctos et sacerdotio decoratos, uerbum ueritatis amplexos. Non enim in uacuum cucurrerunt, neque in uanum laborauerunt, neque pretulerunt quippiam aliud congruentis sibi reuerentie atque clementie, quo minus  inuestigatores essent iusti Dei iudicii. Unde et nos, hoc liquido ac manifeste agnito, consentimus et conuenimus in iis que ab ipsis iudicata et iure deprompta sunt, scientes diligenter conseruare sententiam Domini nostri Iesu Christi, que dicit: Ubi sunt duo uel tres congregati in nomine meo, sum in medio eorum . Neque enim in nomine alterius cuiusquam, neque propter aliud quid eorum que sunt conuenerunt Deo amabilia patriarchia tria, sed propter nomen Domini nostri Iesu Christi, a quo uidelicet mercedem et retributionem percipient. uiuo enim, dicit Dominus, sed glorificantes me, glorificabo. Et qui abiicit me, inhonorabitur . Cum quibus efficiamur et nos cooperatores eorumdem laborum, participes a Deo tribuende  mercedum recompensationis in eodem Deo, qui dat salutem imperatoribus nostris, Basilio, et Constantino, et Leoni, et per eos instaurat regionem et patriam parochie nostre, que pridem per desidiam eorum qui prius imperauerunt ablate sunt, orationibus et intercessionibus domine nostre Dei genitricis, et omnium sanctorum. Amen.

Et post lectionem sancta uniuersalis synodus dixit: Littera, que lecta est, certificauit nos super omnia, quod consonet iudicio sancte Romanorum Ecclesie, ac Orientalium sedium. Sanctissimi uicarii senioris Rome dixerunt: Iuste abiit uir iste Deo amabilis, pro eo quod secutus sit, et concordauerit actis que prius a nobis disposita sunt: et modo habemus  omnes eum, ueluti si a prima actione usque in hodiernum diem nobis cooperator exstiterit, nobiscumque consonauerit: propter quod et recipimus eum, ut uerum et iustissimum loci seruatorem sedis Alexandrine. Magnificentissimi et gloriosissimi principes dixerunt ad sanctissimos loci seruatores senioris Rome, ac Orientalium sedium: Modo itaque hoc capitulum terminum accepit, et non est sermo de hoc alius, sed intuemur eum ut nos ipsos. Terminato ergo hoc capitulo, quid consiliamini, uel quid uultis ut ordinetur hodie? Sanctissimi uicarii senioris Rome dixerunt: Per nuntios quorumdam nobilium uirorum, et per quedam diffamata uerba cognouimus, quia quidem uiri mendaciter locuti et testificati sunt contra Ignatium sanctissimum patriarcham  Constantinopoleos, et si sunt aliqui presentes hic de uiris predictis, iubemus ut intreant ad hanc sanctam synodum, et cognoscamus quid dixerint, et quid testati sint. Magnificentissimi et gloriosissimi principes dixerunt: Hoc audistis? Sanctissimi uicarii senioris Rome dixerunt: Et audiuimus, et scripto uidimus Rome per librum qui descendit per Rhadoaldum et Zacariam qui missi sunt huc illo tempore episcopi: et postquam ingressi sumus huc, amplius certificati sumus. Magnificentissimi et gloriosissimi principes dixerunt ad sanctissimos uicarios Orientalium sedium: uos sancti Patres nostri audistis de capitulo hoc, de quo locuti sunt sanctissimi loci seruatores senioris Rome: uultis et ipsi querere capitulum hoc, an  non? Ioseph Dei cultor, diaconus et uicarius Alexandrie, et Thomas Deo amabilis metropolita Tyri, et primas throni Antiochie, et Helias honorabilissimus presbyter et syncellus throni Hierosolymorum dixerunt: Radice instantium prauarum rerum, una cum malitia que inest illi opportune purgata, congruum est iniquas etiam propagines que hic pullularunt emundari, et in conuenientem bonamque culturam restitui. Cupimus igitur et nos hoc intimari. Et hortatus Stephanus reuerendissimus diaconus et notarius a sanctissimo patriarcha Ignatio, stans in medio, ad sanctam synodum dixit: Placet omnibus uobis ut examinetur capitulum hoc? Tota sancta synodus exclamauit: Placet omnibus. Et post hoc per iussionem sancte synodi intromissi sunt testes, qui  fallaciter iurauerunt contra Ignatium patriarcham, coram Rhadoaldo et Zacaria quondam episcopis: et stantibus eis in medio, magnificentissimi et gloriosissimi principes ad sanctissimos loci seruatores dixerunt: Quomodo uobis uidetur de illis? omnes habetis interrogare communiter, an unumquemque? Sanctissimi uicarii dixerunt: Unusquisque eorum interrogetur. Et ante omnes interrogatus est Theodorus a sanctissimis uicariis senioris Rome: Qui uocaris? Qui dixit: Theodorus. Sanctissimi uicarii dixerunt: Et quam dignitatem habes? Theodorus dixit: Protospatharius sum in uita imperatorum. Sanctissimi uicarii dixerunt: uoluntarie uenisti ad hanc synodum, an ui? Theodorus dixit:  uoluntarie ueni. Sanctissimi uicarii dixerunt: Et quare uenisti? Theodorus dixit: Propter iusiurandum quod iurauimus in sanctis apostolis. Sanctissimi uicarii dixerunt: Et de quo fecisti iusiurandum? Theodorus dixit: De Ignatio patriarcha. Sanctissimi uicarii dixerunt: Sponte iurasti, an uiolenter? Theodorus dixit: Inuitus iuraui; imperator enim dixit mihi: Quia tum obsequium eras illa die quando factus est patriarcha dominus, et electionem illius non uidisti, intra, et iura. Et intraui, et iuraui: Non enim uidi electionem eius. Sanctissimi uicarii dixerunt: Et utique didicisti quia patriarcha erat duodecim annis, et ex illo communicabas? Theodorus protospatharius dixit: Sciebam quidem, sed dixit mihi imperator: Quia metropolita non es, episcopus  non es: et intraui, et iuraui. Sanctissimi uicarii dixerunt: Et quomodo iurasti? Theodorus dixit: Iuraui quia non uidi eius electionem. Sanctissimi uicarii dixerunt: Et nosti quia peccatum faciebas in iuramento illo? Theodorus dixit: Sciebam, sed non habebam quod facerem. Sanctissimi uicarii dixerunt: Fecisti confessionem, et accepisti penas de peccato illo repenitens? Theodorus dixit: Etiam. Sanctissimi uicarii dixerunt: Cui confessus es, et a quo accepisti epitimium? Theodorus dixit: Qui dedit mihi epitimium defunctus est. Sanctissimi uicarii senioris Rome dixerunt: Quis uocabatur? Theodorus dixit: Nescio; id tantum scio quia chartularius erat, et tonsus est, et fecit in columna quadraginta annos. Sanctissimi uicarii dixerunt:  Sacerdos erat? Theodorus dixit: Nescio; abbas erat, et habebam fidem in hominem, et nuntiaui ei. Sanctissimi uicarii dixerunt: Et custodisti epitimia? Theodorus dixit: Si uult Deus, custodiui ea, quia Christianus sum. Sanctissimi uicarii senioris Rome dixerunt: Complesti ea, an non? Theodorus dixit: Ecce homo, compleo illa. Sanctissimi uicarii senioris Rome dixerunt: Iuste reuocatus est in sedem suam dominus Ignatius? Theodorus dixit: Iuste; si enim noluisset Deus ut reuocetur, non haberet ei uitam dare. Sanctissimi uicarii senioris Rome dixerunt: Ergo recipis sanctam hanc synodum, et omnia que iudicata sunt ab ea? Theodorus protospatharius dixit: Imperator noster sanctus recipit eam, et omnes Christiani, et  ego quomodo non suspicio? etiam, suspicio illam, quia orthodoxus sum. Deinde interrogatus est et Leo consul, qui et factus est scriba, a sanctissimis uicariis: Quomodo ingressus es in hanc sanctam synodum? Leo dixit: Nuntiauerunt nobis, et uenimus. Sanctissimi uicarii dixerunt: Propter quam causam? Leo dixit: Dixerunt nobis: Quia uenite et accipiatis indulgentiam. Sanctissimi uicarii dixerunt: De quo peccato? Leo dixit: De hoc quod iuraui ad sanctos apostolos. Sanctissimi uicarii dixerunt: Quis te duxit illuc? Leo dixit: Imperator illius temporis et Cesar. Sanctissimi uicarii dixerunt: Per potentiam et uim, an sponte? Leo dixit: Interrogauerunt me, Quia uidisti electionem patriarche Ignatii? Et dixi:  Non. Sanctissimi uicarii dixerunt: Sponte fecisti iuramentum, an uiolenter? Leo dixit: Hoc interrogauerunt, Quia fortasse non eras tunc in hac urbe, quando electus est patriarcha, et intra, et iura; et intraui, et iuraui. Sanctissimi uicarii dixerunt: Quot anni sunt ex quo consecratus est patriarcha Ignatius? Leo consul dixit: Dico, sunt anni uiginti quatuor. Sanctissimi uicarii dixerunt: Antequam iuraris, communicabas cum patriarcha Ignatio? Leo dixit: Etiam. Sanctissimi uicarii senioris Rome dixerunt: Et quare, frater, nouissime factus es contra eum? in hoc apparet quia tu cucurristi ut occideres patrem tuum et pastorem tuum. Scis quia peccatum fecisti, et penitentiam egisti, et accepisti epitimia? Leo dixit: Epitimia non accepi. Sanctissimi  uicarii dixerunt: Neglexisti accipere epitimia? communicasti post hec, an non? Leo dixit: Non. Sanctissimi uicarii senioris Rome dixerunt: Recipis patriarcham Ignatium modo? Leo dixit: Quidquid recipit mundus et uos, recipio et ego. Sanctissimi uicarii dixerunt: uis accipere epitimia? Leo dixit: Si mihi dederitis, accipio. Sanctissimi uicarii senioris Rome dixerunt: Recipis sanctam hanc synodum? Leo dixit: Recipio eam. Sanctissimi uicarii dixerunt: Anathematizas Photium et omnes quos synodus anathematizauit? Leo dixit: Quis sum ego, ut anathematizem? Anathematismus in causa fidei fit; at uero Photius orthodoxus est, et utquid anathematizabo eum? Sanctissimi uicarii dixerunt: Opera eius peiora sunt omni heresi, quia diaboli operarius  est. Leo consul dixit: Cum uos iudicetis fieri et excepta heresi anathematismum, anathematizo et ego cunctos quos anathematizauit sancta hec et uniuersalis synodus. Et post horum duorum examinationem uirorum interrogatus est Eustachius regius spatharius candidatus , Constantinus regius spatharius, Basilius regius mandator, Photius spatharius et factus chartularius militaris logothesii, Paulus regius scriba, Christophorus regius spatharius, et secundus uulgi Prasinorum, Anastasius dudum diaconus, Marinus [al., Marianus] uestitor et factus epoptes, Constantinus chartularius, Arsabir regius candidatus, et Constantinus regius protospatharius. Et interrogati admodum et discussi omnes, obiiciebant uiolentiam et timorem regium,  et priuationem pecuniarum, et exsilium, et una uoce, quod non sponte ad huiusmodi actum compulsi fuerint, asseuerauerunt. Quidam quidem ex eis se fassi sunt statim fuisse confessos, et accepisse conuenientia epitimia: quidam uero etiam usque in presens sine penitentia permansisse, qui apta epitimia a sancta et uniuersali synodo susceperunt, quemadmodum posthac manifestabitur, cum uidelicet omnes hi susceperint sanctam et uniuersalem synodum, et anathematizauerint omnia quecunque hec anathematizauit, et susceperint similiter animo libenti quecunque suscepit. Bahanes, magnificentissimus patricius et prepositus, dixit, sicut ex persona senatus ad sanctissimos uicarios senioris  Rome: Omnes uiri qui falso iurauerunt contra sanctissimum patriarcham, non sunt hic presentes: quidam enim et mortui sunt, alii propter infirmitatem uel alias causas huic presentie desunt: audistis ueritatem. Sanctissimi uicarii dixerunt: uolumus audire et ab absentibus quemadmodum ex presentibus. Bahanes, magnificentissimus patricius et prepositus, dixit ad sanctam synodum: Quid desiderat sancta hec synodus? iudicentur isti sine illis, an non? Sanctissimi uicarii dixerunt: Exspectemus eos. Magnificentissimi et gloriosissimi principes dixerunt: Non potest alia synodus fieri causa illorum: uerumtamen, licet alii presto non sint, epitimium audire habent quod habetis dare; et si quidem cucurrerunt ad pedes uestros, et sanctissimi  patriarche Ignatii, accipient epitimium definitum a sanctitate uestra: si uero non uenerint, sed permanserint in malitia sua, crescet epitimium ipsorum, sicut sanctitati uestre placuerit. Ignatius sanctissimus patriarcha dixit: Impossibile est ut non discutiantur homines illi, et appareant quales et qui sint: multi enim ex eis actuarii, et stabularii, ac equorum medici sunt; propter quod iustum est ut ueniant in conspectum huius sancte synodi, et arguantur, et confiteantur ueritatem, quemadmodum et isti. Magnificentissimi principes dixerunt: Sicuti prediximus, domine, non potest propter eos qui reperti non sunt alia synodus fieri, sed, si iubeas, coram sanctitate tua et omnium metropolitarum uenient. Ignatius sanctissimus patriarcha dixit: Placet. Et  post hoc ascendens Stephanus Deo amabilis diaconus et notarius; legit epitimium quod definierunt sanctissimi uicarii, et tota sancta synodus, habens ita:

Considerante pariter hac sancta et uniuersali synodo uirorum istorum qui ultro ingressi sunt ad eam, quique contra Ignatium sanctissimum patriarcham mendaciter iurauerunt olim sub Michele imperatore, et Barda domestico, compulsi in ecclesia Sanctorum Apostolorum in conspectu nefandi concilii, definimus et promulgamus eos qui non penituerunt, neque annuntiauerunt, neque epitimium acceperunt, sed permanserunt in duritia cordis sui, et non cognouerunt peccatum quod egerunt; non solum contra sanctissimum patriarcham Ignatium,  sed et contra sanctissimam Dei Ecclesiam, per septem annos epitimium habere; propter manifestatum peccatum tale, esse illos in duobus annis extra Ecclesiam, et in aliis duobus annis intra Ecclesiam audire diuinas Scripturas usque ad catechumenos, non tamen ullo modo communicare, sed abstinere a carnibus et uino quatuor annis preter Dominicos dies, et preter Dominicas festiuitates, et in aliis tribus annis stare cum fidelibus, et mereri diuinam communionem in solis Dominicis solemnitatibus cum eleemosynis, et orationibus atque ieiuniis; ita ut tribus diebus hebdomadis, secunda uidelicet, quarta et sexta feria, abstineant a carnibus et uino. Peccamen enim ipsorum non fuit modicum, sed, ut iam dictum  est, contra Deum magnum, et primum pastorum principem, et per pontificem qui unctus est ab ipso: et quicunque sunt, qui non uenerunt hodie in hanc sanctam et uniuersalem synodum, et se occultant, nolentes annuntiare peccatum quod egerunt, et effugere uolunt sententiam epitimii, sint omnino ab Ecclesia segregati, et anathematis ligamento constricti, donec conuersi per penitentiam salui fiant: qui uero accipiunt epitimia prius, et custodiunt, post completum epitimium, digni fiant sanctis et diuinis mysteriis.

Et post lectionem, magnificentissimi et gloriosissimi principes ad sanctissimos uicarios dixerunt: Iustam constat esse damnationem super iis qui periurauerunt, et fallaciter iurauerunt, et recipiunt  epitimium quod datum est a sancta synodo: sed petimus, et rogamus uos, ut ueniam ostendatis et compassionem in eos; quia multum tempus positum est epitimii, et quia peccatum propter quod peccauerunt in pastorem et pontificem nostrum patratum est; detur et potestas sanctitati eius, ut quisquis erit ad illum contrito corde, querens misericordiam, sicut Deus deduxerit eum, epitimium minoret. Etenim imitator est illius qui pro eis qui se crucifixerunt orauit: hoc petimus, hoc rogamus sanctitatem uestram, hoc deprecamur uos. Sanctissimi uicarii dixerunt: Nos non solum propter presentem rem, uel causam, hanc posuimus definitionem, sed et propter futuram cautelam: uerumtamen in pastorem in quem peccauerunt committimus hodiernam  dispensationem eorum qui in hac causa presentes existunt. Et predixerunt ad sanctissimum patriarcham Ignatium: Sancta quidem synodus consonanter dedit eis epitimium eorum, peccato suo condignum, imo uero multe compassioni propinquum, uerumtamen potestatem habet sanctitas tua secundum contritionem cordis uniuscuiusque, et feruorem ac studium, penitentie alleuande, uel etiam augendi epitimium quod datum est: quoniam in te peccauerunt, et per te in Deum. Magnificentissimi et gloriosissimi principes dixerunt: Benedictus Deus qui et in hac parte ostendit uos imitatores pietatis sue. Honorabilissimi episcopi dixerunt: Placet omnibus iudicium istud. Bahanes, magnificentissimus patricius et prepositus ad sanctissimos uicarios, dixit:  Capitulum hoc iam finem accepit. Habetis aliud quid ad disponendum, an non? nam hora preteriit: quod si non habetis, dicite. Donatus Deo amicissimus episcopus Ostie, et Stephanus Deo amicissimus episcopus Nepe, et Marinus reuerendissimus diaconus sancte Romane Ecclesie, dixerunt: Habemus et aliud quid ad requirendum hodie. Postquam enim ingressi sumus in hanc a Deo conseruandam urbem, auditum est a nobis quia malos homines et contemptores inueniens diabolus organa malitie sue, operatus est nouam rem et plenam impietate; ita ut laici homines, et senatores uestirentur superhumeralibus, et facerent, quantum putatur, ea que sunt sacerdotum. Magnificentissimi et gloriosissimi principes  dixerunt: uoluntas uestra fiat; conspicimus enim et nos hoc iustum fore. Sanctissimi uicarii senioris Rome dixerunt: Ingrediantur tales. Et ingressi sunt, et steterunt in medio, Marinus spatharius candidatus, et Basilius spatharius, et Georgius spatharius, et interrogati sunt a sanctissimis loci seruatoribus: Quamobrem introistis in hanc sanctam synodum, et ut quam causam nuntietis? Marinus et ii qui cum ipso erant, dixerunt: Ludum faciebat Michel imperator, mittens nobis pontificalem stolam, uerum non solum nobis, sed et aliis pluribus spathariis. Sanctissimi uicarii dixerunt: ueraciter mittebatis sacerdotalem stolam? Marinus et ceteri dixerunt: ueraciter mittebamus eam. Sanctissimi uicarii dixerunt: Et posuerunt super uestra capita  sancta Euangelia? Marinus et qui cum ipso erant dixerunt: ueraciter posuerunt ea. Sanctissimi uicarii dixerunt: Et faciebat quis aliquam orationem in uos? Marinus et qui cum ipso erant dixerunt: Etiam. Sanctissimi uicarii dixerunt: Quis? Marinus et reliqui dixerunt: Theophilus protospatharius. Sanctissimi uicarii dixerunt: uiuit, an mortuus est? Marinus et Gregorius dixerunt: Mortuus est, Deo uolente. Sanctissimi uicarii dixerunt: Utique uere mortuus est, et abiit in infernum. uos sciebatis quod malum esset: ut quid hoc fecistis? Marinus et qui cum ipso erant dixerunt: Et quid poteramus aduersus imperatorem dicere, feminas et pueros et seculum habentes? Sanctissimi uicarii senioris Rome dixerunt: Et si obtulisset uobis idolum, adorare  illud habuissetis? Marinus et ceteri dixerunt: Absit. Sanctissimi uicarii senioris Rome dixerunt: A cunabulis et ab etate infantie ecquis uos induxit in Ecclesiam Dei? uel quis uos illuminauit; sacerdotes, an seculares? Marinus et ceteri dixerunt: Sacerdotes. Sanctissimi uicarii dixerunt: Et cur, si sacerdotes induxerunt uos in Ecclesiam et in communionem, uos deprauastis diuina et terribilia mysteria, illusistis et fecistis ridiculum sacerdotium? Marinus et Basilius et Gregorius responderunt: Diximus, et iterum dicimus: Per diem illam quidquid faciebat imperator, et precipiebat, nos faciebamus; si enim loqueremur, et resisteremus, moreremur; et tamen quidam ex nostris resistentes cesi sunt. Sanctissimi uicarii dixerunt: Bonum esset, quoniam inchoastis  bonum, etsi cesi essetis, et permansissetis usque in finem, et seruassetis ueritatem. Marinus et qui cum eo erant dixerunt: Homines sumus infirmi, et non tolerassemus mortem. uerumtamen epitimium accipimus, confitentes sanctissimo domino Ignatio patriarche; et interrogetur. Sanctissimi uicarii dixerunt: Et custoditis epitimia? Marinus et ceteri dixerunt: Etiam, Deus scit quia custodiuimus ea. Sanctissimi uicarii dixerunt: Quis uobis dedit ea? Marinus et qui cum ipso erant dixerunt: Patriarche diximus, et dixit nobis: Ite singuli, ubi habetis satisfactionem, et accipite. Sanctissimi uicarii senioris Rome dixerunt: Quando hanc pompam, et iniuriam, et ridiculum faciebatis in sacerdotium, uidebat  uos Photius? Marinus et qui cum ipso dixerunt: Nescimus si uidebat, an si non uidebat; testis autem est Deus, quia totus mundus illud sciebat. Sanctissimi uicarii dixerunt: Quot eratis? Marinus et ceteri dixerunt: Multi eramus. Sanctissimi uicarii dixerunt: uere multi fuistis in inhonorantiam et confusionem unius et solius ueri Dei nostri: ideo et uos presentes, et illi absentes epitimium habetis accipere a sancta hac et uniuersali synodo ad indulgentiam impietatis uestre. Et post hec ascendens Thomas reuerendissimus subdiaconus et deuotus notarius, ut ex persona sanctissimorum uicariorum senioris Rome legit ita:

In nouissimis temporibus noua prauitas, et ualde reprehensibilis apparuit adinuentio. Homines enim  laici ad dedecus et confusionem Christi Dei nostri, et Ecclesie ipsius, ac sacerdotalis dignitatis, amicti sacerdotalibus stolis, et episcopalibus superhumeralibus, et accipientes orationem sacerdotalem ab aliquo laico, quasi patriarchalem formam habente, presumpserunt sacerdotio fungi, et agere putatiua, ueluti digni summi sacerdotes, diuine administrationis mysteria in derisionem et uituperationem dati a Deo principibus sacerdotum honoris, et detractionem immaculate Christianorum fidei: quos coram sancta synodo introducentes, et discutientes, didicimus perfectius adhuc de eisdem ipsis auditam ab aliis impietatem: et ideo iustum duximus et hos aptis et conuenientibus epitimiis submittere, ut nequaquam amodo huiusmodi nefas in Ecclesia Dei, et Christianissimo  populo, et in plenitudine fiat. uolumus ergo componere capitulum de illicito hoc conamine, quod in alio conuentu, Deo fauente, legetur.

Et post lectionem hanc ascendens Stephanus Deo amabilis diaconus et notarius, ut ex persona Orientalium sedium, ita legit: Quoniam sub imperiali timore, et periculo consistebant: quod potius ipse imperator faciens apparebat, et subsequenter illos agere cogebat, non autem talem animum uel sensum gerebant, ut persisterent ad capitalem animaduersionem suscipiendam, secundum infirmitatem eorum definietur epitimium in alio conuentu.

Et post lectionem, magnificentissimi et gloriosissimi principes dixerunt: Ecce capitulum hoc conuenientem accipit terminum: quid ergo uult sanctitas  uestra? Sanctissimi uicarii senioris Rome dixerunt, ac duarum Orientalium sedium: uolumus falsos uicarios, quos Photius adduxit contra beatissimum papam Nicolaum, quasi ab aliis patriarchalibus sedibus, ingredi huc, ut cognoscat Photii uersutias et fraudes etiam reuerendissimus frater noster et comminister Ioseph, uicarius patriarche Alexandrie. Introierunt Leontius, Gregorius, et Sergius. Stantibus autem illis in medio, Bahanes magnificentissimus patricius et prepositus dixit: Quis ex uobis est qui a Photio diffamatus est esse uicarius Alexandrie? Et factus est proprius Leontius et dixit: Ego sum. Ioseph Deo amicissimus archidiaconus et uicarius Alexandrie ad Leontium dixit: Unde, et quis es? Leontius dixit:  Grecus fui genere, captiuus uero perrexi Alexandriam. Ioseph uicarius Alexandrie dixit: Et a quo emptus es? Leontius dixit: A Michele patriarcha. Ioseph uicarius Alexandrie dixit: Ubi est episcopium patriarche? Leontius dixit: Intus ad ecclesiam sancte Dei Genitricis, apud ea que sunt Eulogii. Ioseph uicarius Alexandrie dixit: Et quomodo intrasti huc? Leontius dixit: Homo eram captiuus, et liberum me fecit, et ueni huc propter benedictionem. Ioseph reuerendissimus archidiaconus et uicarius Alexandrie dixit: Misit te sanctissimus Michel sicut uicarium? Leontius dixit: Sepe dixi quia non misit me, sed propter benedictionem ego ipse ueni usque huc. Photius autem misit me Romam, ut quidquid dicerent metropolite facerem. Deus autem nouit  quia sicut pecus descendebam, nichil sciens. Sanctissimi uicarii, et tota sancta synodus dixit: Hic peccatum suum confitetur, et non iam egemus testibus. Pluribus ergo interrogatus et discussus, nichil aliud dixit, nisi que in octaua actione in conspectu sancte et uniuersalis synodi. Magnificentissimi et gloriosissimi principes dixerunt: Nos uero hec que nunc a te dicta sunt et antea multoties audiuimus, modo uero ideo intromissus es huc, ut uideat te uerus uicarius patriarche Alexandrie, quia mendax et seductor eras, sicut etiam tu ipse confessus es. Sanctissimi uicarii senioris Rome dixerunt: Que sunt due persone ille quas uidemus? Magnificentissimi et gloriosissimi principes dixerunt: Falsi uicarii. Sanctissimi uicarii senioris Rome dixerunt:  Nos adhuc non uidimus eos: et ueniant ad nos, ut interrogemus illos. Et appropinquantibus, interrogauerunt sanctissimi uicarii: Qui estis? et unde uenistis? ut uicarii uenistis, an ut litterarum delatores? pro qua occasione uenistis? dicite. Georgius dixit: Ut litterarum delator ueni tantummodo. Sanctissimi uicarii senioris Rome dixerunt: A quo missus es? Georgius dixit: A Constantino economo Antiochensium Ecclesie; ab eo enim missus sum ad Photium et Michelem imperatorem, causa benedictionis. Sanctissimi uicarii senioris Rome dixerunt: Subscripsistis in libro contra sanctissimum papam Nicolaum, qui a Photio factus est? Georgius dixit: Absit. Sanctissimi uicarii senioris Rome dixerunt: Et quomodo descendebatis ad urbem Romam? ad  quod opus faciendum? Georgius dixit: Credite mihi, quia utquid descendebam illuc nescio. Sanctissimi uicarii senioris Rome dixerunt: Quomodo tenetis? Georgius et qui cum ipso dixerunt: Sicut tenet sancta Dei Ecclesia, et Christiani. Sanctissimi uicarii senioris Rome dixerunt: Recipitis hanc sanctam synodum? Georgius et qui cum ipso erant dixerunt: Sicut eam recipiunt omnes Christiani, recipimus illam et nos. Sanctissimi uicarii senioris Rome dixerunt: Dicite tantum uos, quomodo eam recipitis? Georgius et qui cum ipso erant dixerunt: Diximus quia recipimus eam. Sanctissimi uicarii senioris Rome dixerunt Anathematizatis quos anathematizauit sancta synodus? Georgius et qui cum  ipso erant dixerunt: Qui sumus nos ut anathematizemus? Sanctissimi uicarii dixerunt: Et quomodo descendebatis Romam cum libro nefandi concilii? Georgius et qui cum ipso erant dixerunt: Coacti et inuiti; dixit enim nobis Photius: Quia apparuerunt Rome capitula contra papam Nicolaum, ite, et certificamini si sunt ueracia. Nos uero diximus ei: Homines rustici sumus; si peruenerimus Romam, quam dabimus rationem? Et ille dixit nobis: Quia docent uos episcopi que debeatis dicere. Sanctissimi uicarii senioris Rome dixerunt: uos homines peregrinos et aduenas, sicut dicitis, litterarum gerulos, oportebat accipere litteras, et iterum reuerti ad propria, uerumtamen anathematizatis concilium quod Romam ferebatis? Georgius et qui cum ipso erant  dixerunt? Anathema ei qui fecit, et qui consensit, et qui defendit illud! Sanctissimi uicarii senioris Rome dixerunt: Recipitis beatissimum papam Nicolaum, et sanctissimum patriarcham Ignatium? Georgius et qui cum ipso erant dixerunt: Ut recipit eos sancta hec uniuersalis synodus, recipimus et nos: qui enim sumus nos ut contradicamus tante synodo, in qua omnes patriarche presto sunt per loci seruatores suos? Donatus Deo amabilis episcopus Ostie, et Stephanus Deo amabilis episcopus Nepe, et Marinus reuerendissimus diaconus sancte Romanorum Ecclesie dixerunt ad Ioseph archidiaconum et uicarium throni Alexandrini: Ecce et ipse, carissime frater noster, cognouisti per hec que nunc audisti Photii maligna opera et uersutias: et  quia dolosus erat et mendax, et ueritas non erat in eo. Hos autem homines, cum sint pauperes et peregrini, iudicamus uenia dignos propter uiolentiam quam se pertulisse confessi sunt; sed gloria Christo Deo propter omnia, qui dixit: Quid occultum, quod non manifestabitur ? Qui etiam sanctam hanc et uniuersalem synodum congregare dignatus est in gloriam benignitatis sue, et sancte catholice et apostolice Ecclesie pacificam ordinationem. Helias Dei cultor presbyter et syncellus sedis Hierosolymorum dixit: Magna beneficia consecuti in completione sancte huius et uniuersalis synodi a uero Deo et Saluatore nostro Iesu Christo, magnas illi quoque gratiarum actiones, et glorie laudes referre debemus; quia dignatus est post tot  tempora patriarchalia capita inuicem adunare ad gloriam benignitatis sue, et salutem Ecclesie. Et post hoc ascendens Stephanus diaconus et deuotus notarius, laudes dixit ita: Multos annos imperatorum Basilii, Constantini et Leonis! Magnorum principum et imperatorum multos annos! Eudoxie piissime imperatricis multos annos! Nicolai beatissimi pape Romani eterna memoria! Adriani sanctissimi pape Romani multos annos! Ignatii sanctissimi patriarche Constantinopoleos multos annos! orthodoxorum patriarcharum Orientis multos annos! sacri senatus multos annos! sancte et uniuersalis synodi eterna memoria!


uERSUS.

Scissionibus mundum replentem,
Duas uero fides impie habentem,
Animas autem duas mortalium dicentem,
Et imperium multipliciter incidentem,
Et patriarcham omnem deponentem,
Alienumque thronum inuadentem,
Mechum rursus omnibus exprimentem,
Ignobilemque populum aduocantem,
Subscribere inuitos minitantem
 Compatriarche mimi existentem,
Pauperum clerum orphanorumque insontes punientem,
Fideliumque fidem in maledictionem ponentem,
Et Nicolai fidem proiicientem,
Et Sacacium in uicis inuenientem,
Huius uero socios ex semitis congregantem,
Et scandalum omnibus excitantem,
Inimicum Dei dixerimus, impie agentem.



ACTIO DECIMA.


 In nomine Domini et dominatoris omnium Iesu Christi ueri Dei et Saluatoris nostri, consulatus a Deo coronatorum et tranquillissimorum dominorum nostrorum, Basilii et Constantini anno tertio, Leonis uero anno primo, perpetuorum Augustorum, indictione tertia, pridie Kalendarum Martiarum, feria tertia: propositis pretiosis et uiuificis lignis, et intemeratis salutis nostre Euangeliis, in dextris partibus famosissimi templi sancte ac magni nominis Sophie: insuperque presidentibus amicis Christi imperatoribus nostris Basilio et Constantino, et conuenientibus Donato Deo amabili episcopo Ostie, et Stephano Deo amabili episcopo Nepe, et Marino Deo honorabilissimo diacono locum retinentibus sanctissimi pape Adriani senioris Rome et Ignatio sanctissimo archiepiscopo  magni nominis Constantinopoleos noue Rome: et sanctissimis loci seruatoribus Orientis, uidelicet Ioseph Deo amabili archidiacono Alexandrinorum magne ciuitatis, locum retinente Michelis sanctissimi patriarche Alexandrie, et Thoma sanctissimo metropolita Tyri, et loci seruatore sedis Antiochie, et Helia Dei cultore presbytero et syncello, locum retinente Theodosii patriarche Hierosolymorum: presentibus quoque sacro senatu, scilicet Theodoro magnificentissimo patricio et magistro, Christophoro magnificentissimo patricio et magistro, Bahane magnificentissimo patricio ac preposito, Ioanne magnificentissimo patricio et protospathario, Stephano magnificentissimo patricio et sacellario, Marino magnificentissimo patricio et logotheta militari,  Hemerio magnificentissimo proconsule ac patricio, Theophilo magnificentissimo proconsule ac patricio, Michele magnificentissimo proconsule ac patricio, Leone magnificentissimo proconsule ac patricio, Palatino magnificentissimo patricio et domestico excubitorum, Paulo magnificentissimo patricio, et prefecto, Constantino magnificentissimo patricio, Theodoro magnificentissimo patricio, Barbatio magnificentissimo patricio, Manuele magnificentissimo patricio, Michele magnificentissimo patricio, Theophylacto magnificentissimo patricio, Manuele magnificentissimo patricio, et Fetronate magnificentissimo patricio. Similiter consederunt in dextera  parte gloriosissimi principes et apocrisiarii perspicui Ludouici imperatoris Italorum atque Francorum, uidelicet Anastasius Deo amabilis bibliothecarius Rome, suppoprimus concofanariorum, et consobrinus uxoris eius, et Eurardus prepositus mense ipsius; similiter et gloriosissimi iudices Michelis sublimissimi principis Bulgarie Stasiszerco borlas nesundicus uagantur il uestrannatabare prestit zisunas campsis, et Alexius Sampsi Hunno: necnon et considentibus Deo amabilissimis metropolitis, id est Basilio Deo amabili archiepiscopo Ephesi, Theodulo Deo amabili metropolita Ancyre, Barnaba Deo amabili metropolita Cyzici, Nicephoro Deo amabilissimo metropolita Amasie, Basilio Deo amabili metropolita Chalcedonis, Nicephoro Deo amabili metropolita  Amasie, Basilio Deo amabili metropolita Gangrensium, Cypriano Deo amabili metropolita Claudiopoleos, Styliano Deo amabili metropolita Neocesaree, Niceta Deo amabili metropolita Athenarum, Theodoro Deo amabili archiepiscopo Thessalonicensium, Theophylacto Deo amabili metropolita Iconii, Nicolao Deo amabili metropolita Synnadorum, Nicolao Deo amabili metropolita Myrorum, Sisinnio Deo amabili metropolita Laodicee, Metrophane Deo amabili metropolita Smyrne, Euthymio Deo amabili metropolita Catane, Michele Deo amabili metropolita Rhodi, Hilarione Deo amabili metropolita Corinthi, Basilio Deo amabili metropolita Antiochie, Ignatio Deo amabili metropolita Hierapoleos, Michele Deo amabili metropolita Bisie, Ioanne Deo amabili archiepiscopo  Pompeiopoleos, Stephano Deo amabili archiepiscopo Amestriadis, Stephano Deo amabili metropolita Cypsallorum, Photio Deo amabili archiepiscopo Nacolie, Ioanne Deo amabili archiepiscopo Cii, Iacobo Deo amabili archiepiscopo Methymne, Hypatio Deo amabili archiepiscopo Garihele, Leone Deo amabili archiepiscopo Neapoleos, Euthymio Deo amabili archiepiscopo Euchaitorum, Basilio Deo amabili archiepiscopo Mistie, Theophane Deo amabili metropolita Selge, Marciano Deo amabili archiepiscopo Thebarum, Paulo Deo amabili metropolita Apamie, Gregorio Deo amabili archiepiscopo Parii, Ioanne Deo amabili archiepiscopo Nise, Ioanne Deo amabili  archiepiscopo Polemani, Paulo Deo amabili episcopo Hyberorum, Anthe Deo amabili episcopo Hiunopoleos [al., Himyopoleos], Theodoro Deo amabili episcopo Rurreppi [al., Rurippi], Xenophonte Deo amabili episcopo Mylassi, Basilio Deo amabili episcopo Cratie, Arsenio Deo amabili episcopo Aureliopoleos, Gregorio Deo amabili episcopo Iripoleos, Basilio Deo amabili episcopo Adranii, Michele Deo amabili episcopo Hadramiti, Eustachio Deo amabili episcopo Aemonie, Leone Deo amabili episcopo Daphnusie, Basilio Deo amabili episcopo Pirgii, Gregorio Deo amabili episcopo Messine, Paulo Deo amabili episcopo Baris, Nicephoro Deo amabili metropolita [al., episcopo] Crotone, Melesio Deo amabili episcopo Heraclie, Photio Deo amabili episcopo Ypsi, Stephano Deo amabili episcopo Gordoseruorum,  Euthymio Deo amabili episcopo Sebaste, Ioanne Deo amicissimo episcopo Tampsii, Nicephoro Deo amabili episcopo Aspine, Theognasto Deo amabili episcopo Parnasii, Sisinnio Deo amabili episcopo Berinopoleos, Teophane Deo amabili episcopo Azani, Philito Deo amabili episcopo Tabie, Leone Deo amabili episcopo Agrorum, Basilio Deo amabili episcopo Adadorum, Constantino Deo amabili episcopo Tii, Michele Deo amabili episcopo Cercyrorum, Nicephoro Deo amabili episcopo Zacynthi, Athanasio Deo amabili episcopo Magnesie, Ignatio Deo amabili episcopo Simmei, Petro Deo amabili episcopo Troadis, Niceta Deo amabili episcopo Cephaludii, Georgio Deo amabili episcopo Diascilii, Ignatio  Deo amicissimo episcopo Dorylei, Stephano Deo amicissimo episcopo Pirgi, Constantino Deo amicissimo episcopo Augustopoleos; Georgio Deo amabili episcopo Cyriace, Nicolao Deo amabili episcopo Docimii, Niceta Deo amabili episcopo Photie, Paulo Deo amicissimo episcopo Mele, Tarasio Deo amabili episcopo Cynii, Germano Deo amabili episcopo Cytri, Theophane Deo amabili episcopo Tralle, Nicolao Deo amabili episcopo Adramie, Constantino Deo amabili episcopo Numericorum, Michele Deo amabili episcopo Leontopoleos, Ioseph Deo amabili episcopo Berre, Petro Deo amabili episcopo Paleorum, Basilio Deo amabili episcopo Zuruli, Michele Deo amabili episcopo Metelupoleos, Phoca Deo amabili episcopo Sororum, Constantino Deo amabili  episcopo Synai, Ignatio Deo amabili episcopo Basilii, Damiano Deo amabili episcopo Melitopoleos, Theoclito Deo amabili episcopo Lacedemonie, Cosma Deo amicissimo episcopo Adrianopoleos, Constantino Deo amabili episcopo Plusiadis, Macario Deo amabili episcopo Chyzomene, Arsapio Deo amabili episcopo Erithree, Luca Deo amabili episcopo Magnesie, Nicephoro Deo amabili episcopo Neapoleos, Ioseph Deo amabili episcopo Aneorum, et Georgio Deo amabili episcopo Turitunii: his ita conuenientibus, iussu Basilii et Constantini magnorum et amicorum Christi imperatorum, stans in medio Bahanes magnificentissimus patricius et prepositus  dixit ad santissimos uicarios senioris Rome, et Orientalium sedium: Quid uidetur sanctitati uestre? quid agemus hodie? Sanctissimi uicarii dixerunt: Pre omnibus necessarium arbitramur, ut primum legantur canones, quos debet hec sancta synodus firmare: si ergo placet ei, dicat. Sancta synodus exclamauit. Placet. Et ascendens Stephanus Deo amicissimus diaconus, et notarius, legit canones in superiori parte synodi, magna uoce, in audientiam omnium. Similiter et Thomas reuerendissimus diaconus et notarius, et in inferiori parte synodi easdem regulas legit.



REGULAE SANCTAE AC UNIuERSALIS OCTAuAE SYNODI QUAE CONSTANTINOPOLI CELEBRATA EST.



I. De custodiendis et conseruandis omnino expositis antea et traditis Ecclesie canonibus.


Per equam et regiam diuine iustitie uiam inoffense incedere uolentes, ueluti quasdam lampades semper lucentes et illuminantes gressus nostros, qui secundum Deum sunt, sanctorum Patrum definitiones et sensus retinere debemus. Quapropter et has ut secunda eloquia [a 1Kb] , secundum magnum et sapientissimum Dionysium, arbitrantes et existimantes, etiam de eis cum diuino Dauid promptissime canamus: Mandatum Domini lucidum illuminans oculos ; et: Lucerna pedibus meis lux tua, et lumen semitis meis : et cum Prouerbiatore dicimus: Mandatum tuum lucidum, et lex tua lux : et cum magna uoce cum Isaia clamamus ad Dominum Deum, quia Lux precepta tua sunt super terram . Luci enim ueraciter assimilate sunt diuinorum canonum hortationes et dehortationes, secundum quod discernitur melius a  peiori, et expediens atque proficuum ab eo quod non expedire, sed et obesse dignoscitur. Igitur regulas, que sancte catholice ac apostolice Ecclesie tam a sanctis famosissimis apostolis, quam ab orthodoxorum uniuersalibus, necnon et localibus conciliis, uel etiam a quolibet deiloquo Patre ac magistro Ecclesie tradite sunt, seruare ac custodire profitemur; his et propriam uitam, et mores regentes, et omnem sacerdotii catalogum, sed et omnes qui Christiano censentur uocabulo, penis et damnationibus, et e diuerso receptionibus, ac iustificationibus que per illas prolate sunt et definite, subiici canonice decernentes; tenere quippe traditiones, quas accepimus, siue per sermonem, siue per epitolam sanctorum qui antea fulserunt, Paulus admonet aperte magnus apostolus .



II. De conseruandis etiam definitionibus synodice a beatissimo papa Nicolao et sanctissimo papa Adriano Romanis patriarchis pro defensione Constantinopolitanorum Ecclesie ac restitutione Ignatii sanctissimi patriarche, atque neophyti expulsione ac condemnatione Photii expositis.


Obedite prepositis uestris, et subiacete illis; ipsi enim peruigilant pro animabus uestris tanquam rationem reddituri , Paulus magnus apostolus precipit. Itaque beatissimum papam Nicolaum tanquam organum sancti Spiritus habentes, necnon et sanctissimum Adrianum papam successorem eius, definimus atque sancimus etiam omnia que ab eis synodice per diuersa tempora exposita sunt et promulgata, tam pro defensione ac statu Constantinopolitanorum Ecclesie, et summi sacerdotis eius, Ignatii uidelicet, sanctissimi patriarche, quam etiam pro Photii neophyti et inuasoris expulsione  ac condemnatione, seruari semper et custodiri cum expositis capitulis immutilata pariter et illesa, et nullum episcoporum, aut presbyterorum, uel diaconorum, aut quempiam de catalogo clericorum, aut quempiam de catalogo clericorum euertere, uel reprobare aliquid horum audere. Quisquis autem post hanc definitionem nostram comprehensus fuerit spernens quidquam capitulorum et decretorum que ab illis exposita sunt, siquidem sacerdos fuerit, aut clericus, a proprio decidat honore simul et ordine: monachus autem, uel laicus, cuiuscunque sit dignitatis, segregetur, donec penitens profiteatur se conseruaturum predictorum editionem.



III. Ut honoretur et adoretur imago Domini nostri Iesu Christi, eque ut sanctorum libri Euangeliorum, et figura pretiose crucis, similiter et intemerate matris eius et Dei genitricis Marie, et omnium sanctorum, necnon celestium ministrorum.

Sacram imaginem Domini nostri Iesu Christi et  omnium liberatoris et saluatoris equo honore cum libro sanctorum Euangeliorum adorari decernimus. Sicut enim per syllabarum eloquia, que in libro feruntur, salutem consequemur omnes, ita per colorum imaginariam operationem, et sapientes et idiote cuncti, ex eo quod in promptu est, perfruuntur utilitate; que enim in syllabis sermo, hec et scriptura [al., pictura], que in coloribus est, predicat, et commendat; et dignum est, ut secundum congruentiam rationis, et antiquissimam traditionem propter honorem, quia ad principalia ipsa referuntur, etiam deriuatiue icone honorentur, et adorentur eque ut sanctorum sacer Euangeliorum liber, atque typus pretiose crucis. Si quis ergo non adorat iconam Saluatoris Christi, non uideat formam eius, quando ueniet in gloria paterna glorificari et glorificare sanctos suos [a 1Kb] ; sed alienus sit a communione ipsius et claritate: similiter autem et imaginem intemerate matris eius et Dei genitricis Marie; insuper  et iconas sanctorum angelorum depingimus, quemadmodum eos figurat uerbis diuina Scriptura; sed et laudabilissimorum apostolorum, prophetarum, martyrum, et sanctorum uirorum, simul et omnium sanctorum, et honoramus et adoramus. Et qui sic se non habent, anathema sint a Patre, et Filio, et Spiritu sancto.



Iu. De eo quod neophytus Photius nunquam fuisse uideatur episcopus, neque illi qui in quolibet sacerdotali gradu consecrati sunt, putentur tales esse quales eos ille nominauit, neque dimittendi sunt eis honores, qui ab eo collati sunt, sed subuertenda esse omnia quecunque ille ad dandum aliis gradum sacerdotii operatus est.

Amorem principatus, utpote quamdam malam radicem exortorum in Ecclesia scandalorum, radicibus excidentes, eum qui temere et preuaricatorie ne irregulariter, ueluti quidam grauis lupus, in Christi ouile insiliit, Photium scilicet, qui mille tumultibus  et turbationibus orbem terre repleuit, iusto decreto damnamus, promulgantes nunquam fuisse prius aut nunc esse episcopum, nec eos qui in aliquo sacerdotali gradu ab eo consecrati uel promoti sunt manere in eo ad quod prouecti sunt: insuper et eos qui ab illo consuetas orationes ad prepositure promotionem susceperunt, ab huiusmodi patrocinio cercemus. Sed et ecclesias quas, ut putatur, tam Photius quam ii qui ab ipso consecrati sunt, dedicauerunt, uel si commotas mensas stabilierunt, rursus dedicari et intronizari atque stabiliri decernimus; omnibus maxime que in ipso, et ab ipso ad sacerdotalis gradus acceptionem uel damnationem acta sunt in irritum ductis. Dicit enim uniuersorum  Deus per prophetam: Quia tu scientiam repulisti, et ego repellam te, ne sacerdotio fungaris mihi; et oblita es legum Dei tui, et ego obliuiscar filiorum tuorum. Si secundum multitudinem eorum sic peccauerunt mihi, gloriam ipsorum in inhonorantiam ponam: peccata populi mei comedent, et in iniustitiis suis accipient animas suas . Et iterum dicit: Quia multiplicauit Ephrem altaria in peccatum, facta sunt ei altaria delicta: scribam in ea multitudinem  [b 1Kb] .



u. Quod non oporteat de senatoria dignitate, uel de aliquo laicorum ordine, nuper tonsum eligi uel suscipi patriarcham, nisi secundum definitionem, que prolata est ab hac sancta et magna synodo, inueniatur.

Omnem canonicam stabilitatem in Ecclesiis semper manere in Christo prouidere cupientes, renouamus et confirmamus terminos et uacationes [al., uariationes], que olim a sanctis apostolis et beatis Patribus  nostris edite, legem in Ecclesia posuerunt, non oportere antistitem promouere quemquam, qui est uel secundum fidem, uel secundum sacerdotalem sortem neophytus, ne inflatus in iudicium incidat, et laqueum diaboli, sicut dicit Apostolus . Prioribus ergo canonibus concordantes, definimus: neminem de senatoria dignitate, uel mundana conuersatione nuper tonsum super intentione uel exspectatione pontificatus, uel patriarchatus honoris, clericum, aut monachum factum, ad huiusmodi scandere gradum; licet per singulos ordines diuini sacerdotii plurimum temporis fecisse probetur: neque enim propter religionem uel amorem Dei, aut propter exspectationem transeundi uiam uirtutum, sed ob amorem glorie, ac principatus tonsus huiusmodi reperitur: magis autem cercemus huiusmodi, si ab imperatoria dignitate ad hoc compellatur. Si uero quis per nullam suspicionem predicte concupiscentie exspectationis, sed propter ipsum bonum humilitatis, que est circa Christum Iesum, abrenuntians  mundo, fiat clericus, aut monachus, et omnem gradum ecclesiasticum transigens, per definita nunc tempora irreprehensibilis inuentus exstiterit, et probatus, ita ut in gradu lectoris annum compleat, in subdiaconi uero duos, sitque diaconus tribus, et presbyter quatuor annis, bene placuit huic sancte et uniuersali synodo elegi hunc et admitti. Circa hos autem qui religiose morati sunt ordine clericorum, et monachorum, digni iudicati sunt pontificatus dignitate pariter et honore; predictum tempus abbreuiamus, nimirum secundum quod episcoporum prelati probauerint qui per tempora fuerint. Si uero preter hanc definitionem nostram quisquam ad iam fatum supremum honorem prouectus exstiterit, reprobetur, et ab omni sacerdotali operatione prorsus abiiciatur, utpote qui extra sacros canones sit promotus.



uI. De prolato anathemate contra Photium, etiam propter falsorum uicariorum contra beatissimum papam Nicolaum inuentionem, et contra eum ficte ac falso scriptorum libellorum, et quod oporteat omnes qui simile quid egerint abiicere et anathematizare.


Quoniam quidem apparuit Photius post prolatam contra se iustissimam sententiam, et damnationem a sanctissimo papa Nicolao propter nequissimam inuasionem Constantinopolitanorum Ecclesie cum aliis malis operibus suis, etiam quosdam nequam et adulatores de plateis et uicis inuenisse, et uicarios hos sanctissimarum trium patriarchalium sedium Orientis nominasse ac proposuisse, atque cum his ecclesiam malignantium, et concilium uanitatis colligens,  depositorias accusationes et crimina contra beatissimum papam Nicolaum commouisse; et anathema procaciter et audacter contra eum, et cunctos communicantes ei, sepe promulgasse, quorum quasi monumentorum libros nos quoque uidimus, ab ipso maligno opere ac fallaci dictatione consutos, qui etiam synodice ab igne consumpti sunt: huius rei gratia pro cautela ecclesiastici ordinis anathematizamus quidem primitus predictum Photium etiam propter huiuscemodi causam: deinde uero et omnem qui amodo in calliditate fraudulenter egerit, et uerbum ueritatis adulterauerit, et falsos uicarios simulauerit, uel libros dictatus mendacis finxerit, et ad propriorum fauorem uotorum commentatus fuerit, quemadmodum et fortissimus pietatis athleta Martinus, sanctissimus papa Romanus, tales synodice pepulit.



uII. Quod non oporteat anathematizatos a sancta et uniuersali synodo honorandas et sanctas imagines pingere, uel docere disciplinas diuine ac humane sapientie.


Quod iustum est, et iuste exsequendum, deiloquus Moyses euidenter lege promulgat . Cum bonum non sit bonum, nisi secundum rationem efficiatur; bonum ergo profecto et ualde proficuum est, sanctas et uenerabiles iconas pingere, sed et proximos disciplinas diuine ac humane sapientie docere: non autem bonum est, nec omnino proficuum, ab indignis horum aliquid fieri. Huius rei gratia nequaquam iconas operari in sacris templis, sed neque in quouis loco docere anathematizatos ab hac sancta et uniuersali synodo definimus et promulgamus, usquequo a propria seductione ac malitia conuertantur. Quisquis ergo post hanc definitionem nostram ad picture sanctarum imaginum in ecclesiis aut doctrine actionem quoquo modo eos admiserit, si quidem clericus fuerit, proprio gradu periclitetur, si uero laicus, separetur, et diuinorum mysteriorum  communione priuetur.



uIII. Quod non oporteat quemcunque patriarcham sancte et Constantinopolitanorum Ecclesie exigere chirographa a sacerdotali catalogo ad propriam quasi stabilitatem atque securitatem.

Omnia mihi licent, sed non omnia expediunt; omnia mihi licent, sed non omnia edificant, dicit alicubi Paulus magnus apostolus . Igitur quoniam omnia ad utilitatem et perfectionem sancte Dei Ecclesie, et nichil omnino per contentionem uel inanem gloriam facere debemus; et quoniam auditibus nostris fama sonuit, quod non solum heretici, et ii qui sancte Constantinopolitanorum Ecclesie sacerdotium sortiti, sed et orthodoxi ac legitimi patriarche a sacerdotali catalogo proprie manus scripta facere ad propriam tutelam, fauoremque suum, et quasi stabilitatem exigant et compellant; uisum est sancte huic et uniuersali synodo, nequaquam id ex hoc a  quopiam fieri, excepto eo quod secundum formam et consuetudinem pro sincera fide nostra tempore consecrationis episcoporum exigitur; quod enim aliter fit, omnino non expedit, sed neque ad edificationem Ecclesie pertinet. Quisquis ergo ausus fuerit soluere hanc definitionem nostram, aut expetierit, aut paruerit expetentibus, honore proprio decidat.



IX. De subuertendo et soluendo uinculo proprii scripti, quod Photio excogitatum et exactum est ab omnibus uolentibus exteriorem discere sapientiam.

uariam et diuersam malitiam antiquitus in Ecclesia Constantinopolitana infelix operatus est Photius. Didicimus enim quod et multo ante tyrrannicum presidiatum proprie manus subscriptionibus muniebat adherentes sibi clientes, ad discendam sapientiam, que a Deo stulta facta est, cum manifeste noua  esset inuentio, et sanctis Patribus nostris et magistris Ecclesie penitus aliena. Igitur quoniam omnem colligationem iniquitatis soluere, et chirographa uiolentorum contractuum dirumpere precipimus, definiuit sancta et uniuersalis synodus, neminem ex his omnibus a nunc tale tenere uel seruare chirographum, sed absque quolibet offendiculo indubitanter et intrepide tam docere, quam discere omnes, qui ad utrumque consistunt idonei, preter eos qui erroris inueniuntur et heretice impietatis seruituti redacti; huiusmodi enim certissime et docere et discernere interdicimus. Si quis autem deprehensus fuerit hanc definitionem nostram spernens atque preuaricans, si quidem clericus est, a proprio gradu decidat; laicus uero sequestretur, utpote qui non credit Dominico uerbo perhibenti: Quodcunque ligaueris super terram, erit ligatum et in celis, et quodcunque solueris super terram, erit solutum et in celis .



X. Ut ante distinctam examinationem, et synodicam iudicationem nullus clericus a proprio episcopo, aut episcopus a proprio metropolita, uel a proprio patriarcha se ullo modo segreget.


Diuina manifesto clamante Scriptura: Ante examinationem ne uituperes: et intellige primum, et tunc increpa ; et nunquid lex nostra iudicat hominem, nisi prius audierit ab eo, et cognouerit quid faciat? iuste et congruenter et hec sancta et uniuersalis synodus definit et statuit, quod nullus laicorum, uel monachorum, aut aliquis ex catalogo clericorum, ante diligentem examinationem et synodicam sententiam a communione se separet proprii patriarche, licet criminalem quamlibet causam eius se nosse pretendat, sed neque recuset nomen ipsius referre inter diuina mysteria, uel officia. Similiter autem episcopos et presbyteros, qui in exterioribus ciuitatibus et regionibus sunt, erga proprios metropolitas affectare mandamus: quod etiam circa patriarcham suum facere metropolitas oportet. Si uero  quis aduersus hanc sanctam synodum deprehensus fuerit agere, si quidem episcopus aut clericus est, ab omni sacerdotali operatione decidat et honore; monachus autem aut laicus segregetur ab omni ecclesiastica communione atque collegio, quousque conuersus per penitentiam recipiatur.



XI. Quod oportet anathematizare omnem qui impie ac lesis sensibus habere hominem duas animas opinatur.

ueteri et Nouo Testamento unam animam rationabilem et intellectualem habere hominem docente, et omnibus deiloquis Patribus et magistris Ecclesie eamdem opinionem asseuerantibus, in tantum impietatis quidam, malorum inuentionibus dantes operam, deuenerunt, ut duas eum habere animas impudente dogmatizare, et quibusdam irrationabilibus conatibus per sapientiam, que stulta facta est , propriam heresim confirmare pertentent. Itaque  sancta hec et uniuersalis synodus, ueluti quoddam pessimum zizanium, nunc germinantem nequam opinionem, euellere festinans: imo uero uentilabrum in manu ueritatis portans, et igni inexstinguibili transmittere omnem paleam, et aream Christi mundam exhibere uolens, talis impietatis inuentores et patratores, et his similia sentientes, magna uoce anathematizat, et definit, atque promulgat, neminem prorsus habere, uel seruare quoquo modo statuta huius impietatis auctorum. Si autem quis contraria gerere presumpserit huic sancte et magne synodo, anathema sit, et a fide atque cultura Christianorum alienus.



XII. De non recipiendis ullo modo electionibus episcoporum per principale suffragium et potentiam factis.

Apostolicis et synodicis canonibus, promotiones  et consecrationes episcoporum et potentia [al., potentatu] et preceptione principium factas penitus interdicentibus, concordantes definimus, et sententiam nos quoque proferimus, ut si quis episcopus per uersutiam uel tyrannidem principum huiusmodi dignitatis consecrationem susceperit, deponatur omnimodis, utpote qui non ex uoluntate Dei, et ritu ac decreto ecclesiastico, sed ex uoluntate carnalis sensus ex hominibus et per homines Dei domum [al., donum] possidere uoluit, uel consensit.



XIII. Quod oporteat in magna ecclesia, in minori gradu constitutos ad maiores honores opportune contendere; sed non eos qui foris sunt inter illos admitti, sed nec eos in eadem ecclesia connumerari, aut constitui, qui procurant, seu tuentur proastia, uel secularium domos.

Quoniam quidem dicit alicubi diuinum eloquium: Dignus est operarius mercede sua , huius rei gratia et nos decernimus, et promulgamus, ut  magne ecclesie clerici, qui in subiectis ordinibus morati sunt, ad maiores gradus ascendant, et si digni claruerint, melioribus perfrui mereantur honoribus; cum aliqui eorum, qui in ipsis sunt, aut per incrementum ad superiora ministeria aduocati fuerint, aut per communem nature terminum dormientes defuerint; sed non ex illis, qui foris sunt, aliqui se his innectentes, debitas eis, qui multo tempore laborauerunt, dignitates uel honores recipiant; ac per hoc inueniantur ecclesie clerici nullo modo proficere. Nullatenus autem habeant potestatem, qui principum domorum, seu suburbanarum rerum curam gesserint, inter clerum magne ecclesie colligi, uel constitui: [a 1Kb] Nemo quippe Deo militans seculi negotiis implicatur . Si uero quis preter definitionem quam nunc protulimus promotus fuerit in quocunque magne ecclesie gradu, reprobetur omnimodis ab omni ecclesiastico gradu, tanquam qui contra magnam synodum prouectus exstiterit.



XIu. Quod oporteat eos, qui per diuinam gratiam ad episcopale officium conuocantur, omnem reuerentiam et honorem mereri ab iis qui per tempora aut strategatus ministerium sortiuntur, aut aliter principari uidentur.


Eos qui a diuina gratia ad episcopale aduocantur officium, tanquam imaginem et figuram ferentes sanctorum celestium hierarcharum, id est angelorum, secundum hierarchicum plane gradum et morem, omni honore dignos ab omnibus principibus et subditis sancimus haberi. Et nequaquam strategis, uel quibuslibet aliis principibus obuios procul ab ecclesiis suis occurrere, sed neque semet a multo spatio de equis uel mulis eiicere, aut cum timore ac tremore procidere ac adorare; sed nec cum secularibus principibus ad mensam intrare hora prandii, eosdem quos illi honores strategis exhibentes,  sed secundum congruentiam spiritalis dignitatis, ac honoris sui, reddere quidem omnibus debita, cui uectigal, uectigal, cui honorem, honorem: preferri autem et multam a principibus amicorum Christi imperatorum uenerationem, et reuerentiam promereri consessores eorum, et honoris similis existentes; ita ut fiduciam habeant episcopi arguere strategos multoties, et alios principes, atque omnem seculi dignitatem, cum iniustum et irrationabile agere quid illos inuenerint, et per hoc corrigere et reddere meliores. Si uero aliquis episcopus, post definitionem sanctam synodi, debitum et canonice collatum sibi contempserit honorem, et quid secundum ueterem et inhumanam ac inordinatam  consuetudinem, preter que nunc definita sunt, fieri permiserit, sequestretur anno uno, et princeps ille duobus annis non mereatur percipere mysteriorum nec sanctificationum communionem.



Xu. Quod non oporteat alienare cimelia, uel per emphyteusim salaria ecclesiarum tribuere.

Apostolicos et paternos canones renouans sancta hec uniuersalis synodus, definiuit neminem prorsus episcopum uendere uel utcunque alienare cimelia et uasa sacrata, excepta causa olim ab antiquis canonibus ordinata, uidelicet que accipiuntur in redemptionem captiuorum; sed nec tradere salaria ecclesiarum in emphyteutica pacta, nec alias rusticas possessiones uenundare, ac per hoc ecclesiasticos redditus ledere, quos ad propriam utilitatem, et ob escam pauperum et peregrinorum sustentationem esse decernimus: omnem uero ecclesiasticarum rerum potestatem habentem et has meliorare, ac dilatare prout oportuerit ecclesiastica loca, per que  redditus fiunt; et insuper propriarum rerum dispositionem distribuere, ac committere seu conferre quibuscunque uoluerit et iudicauerit iuxta propriam potestatem ac dominatum. Quisquis autem apparuerit post hanc definitionem nostram contrarium quid huic sancte et uniuersali synodo agere, deponatur ut preuaricator diuinarum legum et preceptorum, cassata uidelicet omnino que facta est in scriptis uel sine scriptis ab episcopo uenditione, uel emphyteutica traditione, uel alia quauis alienatione, cimeliorum scilicet et salariorum locorum. Qui uero emerit aut perceperit aliquid ex predictis cimeliis uel salariis, et non restituerit ecclesie, iterum, que ecclesie sunt uel non reddiderit ad incidendam chartam uenditionis uel emphyteuseos, sit anathema usquedum fecerit quod ab hac sancta et uniuersali syuodo confirmatum est. Si autem episcopus conuictus fuerit construxisse monasterium de redditibus ecclesiasticis, tradat ipsum eidem ecclesie monasterium;  si uero de propriis rebus, aut de aliis quibusdam conuentionibus, habeat id secundum propriam potestatem et uoluntatem omni uita sua; et post finem uite dimittat et conferat hoc quibuscunque uoluerit, non tamen seculare diuersorium fiat.



XuI. De non utendis penitus adinuentionibus ad exhonorantiam sancti sacerdotii. Imperator uero uel princeps, si talia fecerit, redarguatur, et separetur: si autem non penituerit, etiam anathematizetur.

Magnis ululatibus et multis lacrymis dignum opus a multis fidelibus ad nostros peruenit auditus: aiunt enim fuisse quosdam laicos sub eo qui nuper imperauit in ordine senatorio, qui secundum diuersam imperatoriam dignitatem uidebantur capillorum comam circumplexam inuoluere atque reponere [b 1Kb] , et gradum quasi sacerdotalem per quedam  inducia et uestimenta sacerdotalia sumere, et, ut putabatur, episcopos constituere, superhumeralibus, id est palliis, circumamictos, et omnem aliam pontificalem indutos stolam; qui etiam proprium patriarcham ascribentes eum qui in adinuentionibus risum mouentibus prelatus et princeps erat, et insultabant, et illudebant quibusque diuinis, modo quidem electiones, promotiones et consecrationes, modo autem acute calumnias, damnationes et depositiones episcoporum quasi ab inuicem, et per inuicem miserabiliter et preuaricatorie agentes et patientes. Talis autem actio nec apud gentes a seculo unquam audita est, ita ut peiores et miserabiliores infidelibus nationibus  exhibeat et demonstret hos quos nunc manifestos effecimus: qua de re sancta et uniuersalis synodus definiuit et promulgauit, illos quidem malitie nixus omnino ut scelestos abominari, neminem autem fidelium qui Christiana censentur appellatione deinceps conari tale quid faciendi, uel admittendi aut silentio tegendi quemquam eorum qui huiusmodi operantur impietatem. Si uero quispiam imperator, uel potentum, aut magnatum, taliter illudere diuinis, et talem ac tantam iniuriam impie in diuinum sacerdotium facere uel admittere tentauerit, primo quidem arguatur a patriarcha illius temporis, et episcopis qui cum ipso fuerint, et segregetur, et indignus diuinis mysteriis iudicetur; deinde uero accipiat quosdam alios in duram obseruantiam labores, et penas que uise fuerint: et nisi celeriter se peniteat, etiam anathema sit ab hac sancta et uniuersali synodo, tanquam qui sincere et immaculate fidei mysterium dehonestauerit. Si uero, presumentibus quibusdam  huiusmodi nefas operari, patriarcha Constantinopolitanus, et suffraganei eius episcopi, quod factum fuerit cognoscentes, neglexerint debitum aduersus eos ostendere zelum, deponantur et a proprio sacerdotio ac honore pellantur: qui autem quoquo modo huiusmodi ministrauerunt uel ministraturi sunt impiissime actioni, et minime confessi acceperint conueniens epitimium [a 1Kb] definiuimus per triennium sequestratos esse, anno quidem uno extra ecclesiam flentes, alio uero anno intra ecclesiam stare usque ad catechumenos; porro tertio, consistere cum fidelibus et ita dignos fieri mysteriorum sanctificationibus.



XuII. De potestate patriarcharum, et metropolitanorum ad eos aduentu.

Sancta et uniuersalis Nicena prima synodus antiquam consuetudinem iubet seruari per Aegyptum, et prouincias que sub ipsa sunt, ita ut horum omnium Alexandrinus episcopus habeat potestatem, dicens:  Quia et in Romanorum ciuitate huiusmodi mos preualuit: qua pro causa et hec magna et sancta synodus tam in seniori et noua Roma, quam in sede Antiochie ac Hierosolymorum, priscam consuetudinem decernit in omnibus conseruari, ita ut earum presules uniuersorum metropolitanorum, qui ab ipsis promouentur, et siue per manus impositionem, siue per pallii dationem, episcopalis dignitatis firmitatem accipiunt, habeant potestatem, uidelicet ad conuocandum eos, urgente necessitate, ad synodalem conuentum, uel etiam ad cercendum illos et corrigendum, cum fama eos super quibusdam delictis forsitan accusauerit. Sed quoniam sunt quidam metropolitanorum, qui ne secundum uocationem apostolici presulis occurrant a mundi principibus se detineri sine ratione causantur, placuit talem excusationem omnimodis esse inualidam. Cum enim princeps pro suis causis conuentus frequenter agat, impium est ut summos presules ad synodos pro ecclesiasticis negotiis celebrandum impediant, uel  quosdam a conciliis eorum prohibeant, licet tale impedimentum, et fictam prohibitionem metropolitanorum suggestione diuersis modis fieri didicerimus. Consueuerunt autem metropolitani bis in anno synodos facere, ideoque, sicut dicunt, ad patriarchale penitus non posse concurrere caput. Sed sancta hec et uniuersalis synodus, nec concilia que a metropolitanis fiunt interdicens, multo magis illa nouit rationabiliora esse ac utiliora metropolitanorum conciliis que a patriarchali sede congregantur; et idcirco hec fieri exigit: a metropolita quippe unius quidem prouincie dispositio efficitur, a patriarcha uero sepe totius causa dieceseos dispensatur. Ac per hoc communis utilitas prouidetur, propter quod et speciale lucrum propter generale bonum postponi conuenit, cum a maioribus super hec facta fuerit  aduocatio: quamuis apud quosdam metropolitanorum antiqua consuetudo, et canonica traditio per contemptum ipsorum postposita uideantur, non currentibus eis ad communem profectum, quos leges Ecclesie seuere condemnantes, omni excusatione remota, subiacere uocationibus proprii patriarche, siue cum communiter, siue cum sigillatim facte fuerint, exigunt. Illud autem tanquam perosum quiddam ab auribus nostris repulimus, quod a quibusdam imperitis dicitur, non posse synodum absque principali presentia celebrari: cum nusquam sacri canones conuenire seculares principes in conciliis sanxerint, sed solos antistites. Unde nec interfuisse illos synodis, exceptis conciliis uniuersalibus, inuenimus: neque enim fas est seculares principes spectatores fieri rerum que sacerdotibus Dei nonnunquam eueniunt. Quisquis ergo metropolitanorum proprium patriarcham contempserit, et uocationem eius, que siue ad unum solum, siue ad plures, siue  ad omnes sit absque ualidissima egrotatione, uel paganorum incursu, non obedierit, et per totos duos menses post notitiam uocationis, ad proprium uenire patriarcham minime festinauerit, uel si quocunque modo latitare, aut non cognoscere nuntium ab illo missum tentauerit, segregetur: si uero intra unum annum eamdem contumaciam et inobedientiam demonstrauerit, deponatur omnibus modis, et ab omni sacerdotali operatione decidat, atque a dignitate et honore, qui metropolitanis conuenit, propellatur. Is autem, qui huic definitioni non obedierit, etiam et anathema sit.



XuIII. Quod non oporteat ecclesiarum res ac priuilegia uiolare seu decidere.

Placuit huic sancte et magne synodo, ut res uel priuilegia, que Dei ecclesiis ex longa consuetudine pertinent, et siue a diue recordationis imperatoribus, siue ab aliis Dei cultoribus in scriptis uel sine scriptis donata, et ab eis per annos triginta possessa sunt,  nequaquam a potestate presulis earum quecunque persona secularis per potestatem subtrahat, aut per argumenta quelibet auferat, sed sint omnia in potestate ac usu presulis ecclesie, quecunque intra triginta spatium annorum ab ecclesiis possessa fuisse noscuntur. Quisquis ergo secularium contra presentem definitionem egerit, tanquam sacrilegus iudicetur, et donec se correxerit, et ecclesie propria priuilegia, seu res restituerit, et reseruauerit, anathema sit.



XIX. Quod non oporteat archiepiscopos aut metropolitas sub obtentu quasi uisitationis proficisci ad alias ecclesias, et subiectos sibi episcopos per auaritiam damnis afficere uel grauare.

Auaritiam utpote secundam idololatriam Paulus magnus exsecratur apostolus, cunctos uidelicet qui Christiano uocabulo censentur ab omni turpi lucro abstinere uolens; multo magis ergo iis qui sacerdotio funguntur nefas est cepiscopos et suffraganeos  suos per quemcunque modum grauare. Huius rei gratia definiuit sancta hec et uniuersalis synodus, nullum archiepiscoporum, aut metropolitanorum, relinquere propriam ecclesiam, et sub occasione quasi uisitationis ad alias accedere, et potestate propria in inferiores abuti, et consumere reditus qui apud illos inueniuntur ad ecclesiasticam dispositionem, et alimenta pauperum, ac per hoc aggrauare auaritie modo conscientias fratrum et comministrorum nostrorum; excepta hospitalitate, que aliquando ex necessario transitu fortassis accesserit; sed et tunc non alia, nisi ex iis que ad presens de compendio preparata inueniuntur, cum reuerentia et cum timore Dei dignantur accipiat, et maturius propositum iter perambulet, nichil omnino eorum que sunt ecclesie illius uel suffraganei episcopi petens  et exigens; si enim unumquemque episcoporum ecclesie proprie rebus cum multa parcitate uti, et nullatenus in proprias utilitates importune ac sine ratione dispendere uel consumere redditus ecclesiasticos sacri canones decernunt; qua, putas, impietate iudicabitur dignus, qui aliis episcopis commissas ecclesias grauare uel ambire, et per hoc sacrilegii crimen incidere non formidat? Quisquis ergo post hanc definitionem nostram tale quid facere tentauerit, penam subeat a patriarcha qui per tempus fuerit, secundum congruentiam iniustitie ac auaritie sue, et deponatur et sequestretur ut sacrilegus, et aliter ut idololatra factus, iuxta magnum Apostolum.



XX. Quod non oporteat quemquam episcoporum apud se uel per se collata loca recipere sine illius iudicio qui urbi aut regioni illi preesse dignoscitur.

Et hoc sancta nunc synodus didicit, quod in quibusdam  locis quidam propria usi auctoritate, ac sine uolontate illorum quibus huiusmodi dispositiones commisse sunt, audacter et tyrannice pellunt eos qui per emphyteusim perceperint aliquid ex iis locis que possederunt, occasione quasi rupte fidei circa pensionis pactum. Non autem licet omnimodis hoc fieri, nisi prius accipiat protestationem per quosdam idoneos et fideles homines is qui emphyteusim contraxit: quod nisi dederit, usque ad tres annos destinatum tributum census, propellatur a locis a se detentis. Oportet enim post trium annorum census retentionem accedere ad prepositos urbis uel regionis illius, et arguere in conspectu eorum eum qui emphyteusim consecutus est, et exhibere contemptum eius, et tunc sententia et iudicio predictorum recipiat ecclesia propria in possessionem. Sed nequaquam quisquam apud se uel per se faciat predictorum ablationem locorum; suspectiuum quippe tale, quin et multi turpis lucri et auaritie  consistit indicium. Si quis ergo episcopus aut metropolita preter hanc definitionem nostram abstulerit aliquem locum a quoquam, putans quod ecclesiam propriam defendat, sequestretur a proprio patriarcha per aliquod tempus, dans primo quod per potestatem suam abstulit uel subripuit. Si uero contentiosus quis perstiterit, non obediens his que sancte ac uniuersali synodo uisa sunt, deponatur omnimodis.



XXI. Quod non oporteat papam Romanum, uel quempiam aliorum patriarcharum, a quolibet inhonorari.

Dominicum sermonem, quem Christus sanctis apostolis et discipulis suis dixit, quia: Qui uos recipit, me recipit; et qui uos spernit, me spernit , ad omnes etiam qui post eos secundum ipsos facti sunt summi pontifices et pastorum principes in Ecclesia catholica dictum esse credentes, definimus, neminem  prorsus mundi potentum, quemquam eorum qui patriarchalibus sedibus presunt inhonorare, aut mouere a proprio throno tentare, sed omni reuerentia et honore dignos iudicare; precipue quidem sanctissimum papam senioris Rome, deinceps autem Constantinopoleos patriarcham, deinde uero Alexandrie, ac Antiochie, atque Hierosolymorum; sed nec alium quemcunque conscriptiones contra sanctissimum papam senioris Rome, ac uerba complicare, et componere, sub occasione quasi diffamatorum quorumdam criminum; quod et nuper Photius fecit, et multo ante Dioscorus. Quisquis autem tanta iactantia et audacia usus fuerit, ut secundum Photium, uel Dioscorum, in scriptis, uel sine scriptis iniurias quasdam contra sedem Petri apostolorum principis moueat, equalem et eamdem quam illi condemnationem recipiat. Si uero quis aliqua seculi potestate fruens uel potens pellere tentauerit prefatum apostolice cathedre papam, aut aliorum patriarcharum  quemquam, anathema sit. Porro si synodus uniuersalis fuerit congregata, et facta fuerit etiam de sancta Romanorum Ecclesia queuis ambiguitas et controuersia, oportet uenerabiliter, et cum conuenienti reuerentia de proposita questione sciscitari, et solutionem accipere, aut proficere, aut profectum facere, non tamen audacter sententiam dicere contra summos senioris Rome pontifices.



XXII. De summorum sacerdotum electione atque decreto.

Promotiones atque consecrationes episcoporum, concordans prioribus conciliis, electione ac decreto episcoporum collegii fieri sancta hec et uniuersalis synodus definit et statuit; atque iure promulgat, neminem laicorum principum uel potentum semet inserere electioni uel promotioni patriarche, uel metropolite, aut cuiuslibet episcopi, ne uidelicet inordinata hinc et incongrua fiat confusio, uel contentio, presertim cum nullam in talibus potestatem  quemquam potestatiuorum uel ceterorum laicorum habere conueniat, sed potius silere, ac attendere sibi, usquequo regulariter a collegio ecclesie suscipiat finem electio futuri pontificis: si uero quis laicorum ad concertandum et cooperandum ab Ecclesia inuitatur, licet huiusmodi cum reuerentia, si forte uoluerit, obtemperare se asciscentibus; taliter enim sibi dignum pastorem regulariter ad Ecclesie sue salutem promoueat. Quisquis autem secularium principum et potentum, uel alterius dignitatis laicus, aduersus communem ac consonantem atque canonicam electionem ecclesiastici ordinis agere tentauerit, anathema sit, donec obediat et consentiat in hoc quod Ecclesia de electione ac ordinatione proprii presulis se uelle monstrauerit.



XXIII. Quod non oporteat quemquam episcoporum alienarum locare possessiones ecclesiarum, sed nec clericum quemlibet in aliena ecclesia sacra celebrare mysteria.

 uenit et hoc nunc ad aures nostras, quod quidam episcoporum a quibusdam rogati, possessiones, que ad alias ecclesias pertinent, irrationabiliter conferant; et per hoc, quantum possunt, ad propriam uoluntatem in aliorum potestatem episcoporum usurpent. Hoc autem et propheticam illis manifeste maledictionem acquiret, que dixit: ue qui coniungitis domum ad domum, et agrum ad agrum, ut proximo auferatis aliquid ; et criminis eos sacrilegii reos constituit. Huius rei gratia placuit magne huic et uniuersali synodo, quod nullus fratrum et cepiscoporum nostrorum, uel quisquam, talem sibi facere nequissimam locationem roget, uel ab aliquo ipse rogatus quamlibet alienarum et extranearum conferat ecclesiarum possessionem, nec etiam constituat presbyteros aut quemlibet alium clericum in ecclesiis que sibi subiecte non sunt, preter uoluntatem episcopi cui ecclesia illa commissa est; sed neque quisquam presbyterorum uel  diaconorum, qui sacris officiis dediti sunt, ultro ac per se ecclesias ingrediens, sacrum aliquid operetur, in quibus ab initio sortem minime consecutus est; illicitum enim est hoc et omnimodis a canonicis preceptionibus alienum. Quisquis ergo post hanc definitionem nostram uisus fuerit faciens aliquid horum que nunc interdicta sunt, separetur aliquo indicto tempore, discisso uidelicet et dirupto modis omnibus locatorio pacto, quod siue scripto, siue sine scripto preter canonem factum est. Similiter et presbyter ille uel diaconus segregatus sit, donec ab aliena recedat ecclesia. Quod si et segregationem contempserit, omnimodis deponatur, et ab omni honore sacrato deiiciatur.



XXIu. Quod non oporteat metropolitas suffraganeis suis episcopis ecclesiastica sue metropoleos committere ministeria.

Diuina Scriptura dicente: Maledictus omnis homo  qui facit opus Domini negligenter , quidam metropolitanorum in extremam negligentiam et desidiam delapsi, preceptionibus suis subiectos ad se adducunt episcopos, et committunt eis ecclesie proptie diuina officia, et litanias, et cuncta omnino sacra que ad se pertinent ministeria; ita ut per illos celebrent omnia que per semet alacriter agere debuerint, ac per id eos, qui episcopalem dignitatem meruerunt; quodammodo clericos sibi subiectos exhibeant. uacant autem iidem preter ecclesiasticas leges secularibus curis atque dispositionibus, dimittentes perseuerare in orationibus et obsecrationibus pro suis delictis ac populi ignorantiis; quod nusquam apud aliquos penitus inuenitur, cum sit canonicis nimirum contrarium omnino preceptis: et, quod seuius est, quia suis stipendiis per distinctas mensium uices precipi dicuntur predicta perficere ministeria; quod ab apostolico munimine modis omnibus ostenditur alienum. Hec autem omnia magnis  et multis ac uehementissimis damnationibus dignos huiusmodi statuunt; probantur enim tales per hec que faciunt, etiam satanica iactantia et superbia languere. Quisquis ergo metropolitanorum post hanc sancte ac uniuersalis synodi definitionem eadem audacia uel superbia et contemptu abusus, non per se cum timore et alacritate, seu conscientia bona, debita ministeria in propria ciuitate, sed per suffraganeos episcopos suos efficere tentauerit, penas exsoluat coram proprio patriarcha, et aut corrigatur aut deponatur.



XXu. Quid semper depositi teneantur qui consecrationem in quocunque gradu Methodii et Ignatii sanctissimorum patriarcharum habuerunt, et Photio inuasori etiam post sententiam que synodice facta est Constantinopoli, consenserunt.

Et hoc debite sancta synodus definiuit, quatenus episcopi, presbyteri, diaconi et subdiaconi magne ecclesie, qui consecrationem Methodii et Ignatii  sanctissimorum patriarcharum habuerunt, et secundum insolens illud et durissimum cor Pharaonis obdurati sunt, et usque nunc minime cum hac sancta et uniuersali synodo conuenerunt, sed nec nobis consonare in uerbo ueritatis uoluerunt, quinimo inuasori Photio concorditer consenserunt, depositi sint, et omnino sacerdotali operatione priuati, quemadmodum nec multum ante beatissimus papa Nicolaus iudicauit, et nequaquam tales in sacerdotii catalogo recipiantur, etiamsi ex hoc conuerti uoluerint; nisi in perceptione sanctificationum [al., mysteriorum], qua dignos nullatenus eos, nisi per multam misericordiam, iudicamus; non enim sunt digni ad priorem honorem restitutionis locum per penitentiam inuenire, secundum exosum illum Esau, licet cum lacrymis expetisset eam.



XXuI. Quod clericus depositus, uel iniuriam passus ab episcopo suo, potestatem habeat recurrere ad maiores Ecclesie catholice principes, id est, ad summos pontifices.


Placuit et hoc sancte synodo, ut quicunque presbyter aut diaconus a proprio episcopo depositus fuerit, propter aliquod crimen, uel si quamlibet in iustitiam se pati dixerit, et non acquieuerit iudicio proprii episcopi, dicens eum suspectum se habere, et uel propter inimicitiam quam erga se tenuerit, uel propter gratiam quam aliis quibusdam prestare uoluerit, idcirco in se fuisse tale quid operatum, potestatem habeat ad metropolitam ipsius prouincie concurrere, et eam quam putat in iustam depositionem, uel aliam lesionem denuntiare: metropolita uero ille libenter suscipiat huiuscemodi, et aduocet episcopum qui deposuit, uel alio modo clericum lesit, et apud se cum aliis etiam episcopis negotii faciat examen, ad confirmandum scilicet sine omni suspicione, uel destruendum per generalem [al., amphorem] synodum et multorum sententia clerici  depositionem. Similiter etiam episcopos concurrere ad patriarchale caput decernimus, qui a metropolitis suis talia se pertulisse fatentur, ut apud patriarchani et metropolitas qui sub ipso sunt, iustam et sine suspicione sententiam quod mouetur negotium accipiat. Insuper etiam nullo modo quisquam metropolitanorum uel episcoporum a uicinis metropolitis uel episcopis prouincie sue iudicetur, licet quedam incurrisse crimina perhibeatur, sed a solo patriarcha proprio iudicetur: cuius sententiam rationabilem, et iudicium iustum, ac sine suspicione fore decernimus; eo quod apud eum honorabiliores quique colligantur, ac per hoc ratum et firmum penitus sit quod ab ipso fuerit iudicatum. Si quis autem non acquieuerit iis que a nobis edita sunt, excommunicatus existat.



XXuII. De eo quod non oporteat palliis preter tempora et loca definita uestiri, et de eo quod nequaquam eos, qui ex ordine monachico facti sunt, conueniat schemate ac stola monachice conuersationis exuere.

 Secundum traditas formas per singulas prouincias, ac regiones et urbes, in ecclesiasticis promotionibus et consecrationibus illa que indicia et signa sunt ordinis qui unicuique inesse uidetur, retineri decernimus, ita ut episcopi, quibus concessum est palliis uti, certis temporibus, in eisdem temporibus et locis, iis induantur, et tanto et tali non abutantur amictu propter typhum, et inanem gloriam, et humanum placorem, atque sui amorem; omni uidelicet tempore diuini sacrificii, et omnis alius ecclesiastici mysterii, hunc inepte portantes: illos autem qui reuerenter monasticam uitam sectati sunt, et episcopalem meruerunt honorem, conseruare schema, et amictum monachicorum indumentorum, et ipsam beatam uitam decernimus: et nullus omnino habeat potestatem deponere iam dictum schema, propter typhum et arrogantem uoluntatem, ne per hoc inueniatur propriorum transgressor pactorum: sicut enim ibi continuus palliorum amictus fastigiosum et  sue glorie deditum demonstrat episcopum, ita et hic depositio ac denudatio monachici habitus nichilo minus eisdem submittit criminibus eum qui hoc fecisse captus exstiterit. Quisquis ergo episcopus preter definita sibi scripto tempora se pallio induerit, aut monasticarum uestium schema deposuerit, aut corrigatur, aut a patriarcha proprio deponatur.

Et post lectionem canonum, iterum stans in medio Bahanes magnificentissimus patricius et prepositus per iussionem Christi amicorum imperatorum dixit ad sanctissimos loci seruatores: Post lectionem diuinorum et sacrorum canonum quid deliberat sanctitas uestra adhuc fieri? Sanctissimi uicarii senioris Rome ac orientalium sedium dixerunt: Subsequatur expositus terminus, in quo cursim omnia continentur que acta sunt in hac sancta  synodo, et legatur in audientiam omnium, si placet hoc sancte synodo. Sancta synodus dixit: Placet, iustum enim et bonum est. Et post hoc ascendens Metrophanes Deo amicissimus metropolita Smyrne in superiori parte synodi, legit terminum. Similiter et Cyprianus Deo amicissimus metropolita Claudiopoleos in inferiori parte synodi eumdem terminum legit in audientiam omnium.


Terminus sancte ac uniuersalis octaue synodi, que facta est Constantinopoli.

Sancta, magna, et uniuersalis synodus, que per diuinam uoluntatem et gratiam et sanctionem amicorum Christi ac Deo confirmatorum imperatorum nostrorum Basilii et Constantini congregata est in  hac a Deo conseruanda regia urbe, in famosissimo templo sancte ac magni nominis Sophie, definiuit subter annexa:

Connaturale omnipotentis Dei et Patris uerbum, quod firmauit celum sicut cameram, et construxit fines terre ac ceterorum uniuersorum statum, ut insubstantialiter esset, effecit, et regit, et continet, et saluat, qui dicit per Isaie prophete uocem: Aspice in celum, quia celum, ut fumus, solidatum est; terra autem, ut uestimentum, ueterascet: qui autem habitant eam, sicut hec, morientur; salutare autem meum in eternum erit, et iustitia mea non deficiet : qui propter nos secundum nos factus est, et celestem iustitiam super terram plantauit, et dixit: Celum et terra transibunt, uerba autem mea non  transibunt : qui dixit ad omnes qui in eum crediderunt: Si uos manseritis in uerbo meo, ueri discipuli mei eritis, et cognoscetis ueritatem, et ueritas liberabit uos . Iste solus infinite potentie Dominus et Deus noster multos quidem alios ab olim, et longe ante, homines mancipatos mendacio, et ueritatis inimicos, in agro suo, id est in Ecclesia, mala zizania secundum euangelicam significationem seminantes , et mundum frumentum diuine iustitie operire tentantes, ueluti quidem sapientissimus et omnipotentissimus agricola, euulsit atque disperdidit, et ad id quod omnino non est iure conuertit: salutare autem suum semper ad monendum preparauit, et iustitiam suam firmauit, et manifestiorem exhibuit. Sed nichil minus, et in instantibus  temporibus zizaniorum satore, per quosdam prauissimos et impiissimos homines, ecclesiasticum agrum inutilem reddere tentante, equali eademque prouidentia et hunc sollicitudine dignum exhibuit, et a sordibus iniquitatis eripuit, atque ad puritatem reuocauit antiquam; piissimum enim et tranquillissimum imperatorem nostrum, qui diuine iustitie amator, et iniustitie hostis, et in mandatis eius manentem discipulum ipsius demonstratum incorruptum et scientem, et conseruantem ueritatem, excitauit ad iniustitie confirmationem: qui per supernum auxilium, et gratiam ecclesiastici tabernaculi, architectos a finibus orbis terrarum in hanc a Deo construendam et regiam urbem conuocauit, et uniuersalem synodum congregauit, que euangelicarum  sanctionum, et Mosaicarum, et propheticarum legum, atque apostolicorum ac paternorum, necnon et synodicorum mandatorum munimina custodiens, pietatis terminos renouauit, et ueritatem et iustitiam in ecclesiasticis atriis predicauit. Hinc ergo et Christianorum sinceram et immaculatam fidem, et dogma orthodoxe religionis omnes; qui apud eam conuenimus sacrati, roborantes, credimus in unum Deum in tribus consubstantialibus et diuinis ac principalibus personis, utputa quemadmodum in tribus solibus [a 1Kb] inuicem indissimilibus, uel in totidem splendoribus, unam luminis intuemur naturam: unum quidem et singularem Deum secundum  rationem substantie, trinum autem, uel tria, si eum secundum rationem personarum predicamus: et neque a se, ut esset factus, neque ab alio quomodolibet hoc accepisse fatemur: sed sine initio et eternum et solum semper existentem, et secundum eadem, et similiter habentem, et nullam commutationem uel conuersionem admittentem, factorem et conditorem omnium intelligibilium et sensibilium existentem: sic enim et sancta et magna Nicena synodus exponens fidei symbolum ait: Lumen de lumine, Deum uerum Filium de Deo uero Patre manifeste predicans, et reliqua, ut catholica Ecclesia accepit, quam et nos suscipientes uno sensu, uesanum et ueritatis inimicum Arium anathematizamus, et omnes qui cum ipso uel secundum ipsum de thearchica  et beata Trinitate , id est alteritatem substantie, et dissimilitudinem lesis sensibus opinantur; nichilominus autem et secundam sanctam et uniuersalem synodum suscipientes similiter pneumatomachum [id est, Spiritum impugnantem], quinimo theomachum [id est, Deum impugnantem] anathematizamus Macedonium, neque in personarum discretione differentiam substantie Patris, et Filii, et diuini et principalis Spiritus iuxta predictos heresiarchas recipientes, neque in una eademque substantia personas secundum amentissimum Sabellium confundentes. Insuper et confitemur unicum Dei uerbum incarnatum, et factum fuisse propter nos, secundum nos. Non enim angelus, non legatus, sed ipse Dominus uenit, et saluauit nos, et nobiscum  factus est Emmanuel: et iste erat Deus uerus, Deus Isrel, et omnium saluator, secundam diuinas et propheticas uoces. Unde et sanctissimam et nuptiarum ignaram Mariam, que illum peperit, proprie ac ueraciter Dei genitricem fatemur, quemadmodum uniuersalis tertia synodus que prius apud Ephesum congregata est predicauit; cum qua et nos hominis cultorem et iactantissimum atque Iudaicum sensum habentem Nestorium anathematizamus, duplicem docentes unum eumdemque Christum et Dominum. Deum scilicet perfectum et hominem perfectum in una persona, utriusque nature differentia; sed proprietates inconuertibiles et inconfusas perpetuo conseruantem, quemadmodum et sancta uniuersalis quarta synodus dogmatizauit: quam cum iam numeratis  tribus conciliis, tanquam sanctorum euangeliorum quaternitatem suscipientes, anathematizamus delirum Eutychetem, et uecordem Dioscorum: quin et duas naturas in uno Christo secundum manifestiorem expositionem sancte quinte et uniuersalis synodi predicantes, anathematizamus Seuerum, et Petrum, et Zoaram Syrum; Origenem etiam qui uana sapuit, et Theodorum Mopsuestie; Didymum quoque pariter, et Euagrium, qui etiam, secundum easdem et diuersas opiniones eodem perditionis irretiti sunt barathro, et cum predictis synodis consonantem et eadem sentientem sanctam et uniuersalem sextam synodum suscipientes, que in unius  Christi duabus naturis consequenter etiam duas operationes ac totidem uoluntates sapienter asseuerauit. Anathematizamus autem Theodorum, qui fuit episcopus Pharan, et Sergium, et Pyrrhum, et Paulum, ac Petrum, impios presules Constantinopolitanorum Ecclesie, atque cum eis Honorium [a 1Kb] Rome, una cum Cyro Alexandrie, necnon et Macarium Antiochie, ac discipulum eius Stephanum, qui male opinionis Apollinarii, et Eutychetis, ac Seueri, impiorum heresiarcharum dogmata sectantes, sine operatione ac sine uoluntate animatam anima rationabili et intellectuabili Dei carnem, sensibus lesis, et reuera sine ratione, predicauerunt. Si enim Deus perfectus et homo perfectus unus idem Christus et Deus exstitit, certissimum est, quod nulla secundum  partem naturarum, que sunt ei, sine uoluntate uel sine operatione consistat, sed secundum utramque substantiam uolens et operans consummauerit magnum dispensationis mysterium, quemadmodum et omnium deiloquorum chorus, ab apostolis usque ad nos, hoc certissime sciens, etiam imaginem humane illius forme depingens, erexit; impendens utrique parti unius Christi distinctas inuicem naturales proprietates: per quas procul dubio significationes, et notiones diuine ipsius et humane nature inconfuse permanere creduntur; sicut etiam septimam sanctam et uniuersalem, in Nicea secundo celebratam, synodum orthodoxe dogmatizasse nouimus, unum et eumdem Christum et Dominum inuisibilem et uisibilem professam, et incomprehensibilem et comprehensibilem,  et incircumscriptum et circumscriptum, impassibilem etiam et passibilem, atque inscriptibilem [b 1Kb] et scriptibilem. Cui concordans et sancta hec et uniuersalis synodus magna uoce anathematizat Anastasium, Constantinum, et Nicetam, irrationalem stercoralis [c 1Kb] nominis presulatum, uel quod est magis dicendum putredinem, necnon et Theodosium Ephesium, et Sisinnium Pastilam, et Basilium Tricacabum, quin potius et Theodoretum, et Antonium, atque Ioannem quondam presules noue Rome, regie ciuitatis Christianorum, imo Christi calumniatores: quem uidelicet nequaquam ualuisse idolorum exterminare statuas, ut de eo pronuntiauit prophetarum catalogus, operibus et uerbis predicauerunt: adhuc etiam et Theodorum, qui dictus est Crithinus,  quem et hec sancta et magna synodus conuocans, et redarguens, magna uoce anathema ipsius auribus intulit: simili quoque modo anathematizamus et omnes consentaneos et fautores eorum, a quibus dicebatur quod sermo diuine incarnationis per  phantasiam et putatiue factus exstiterit, per abolitionem scilicet imaginis Christi et Saluatoris nostri, simul etiam sublate forme cum ea, uerissime illius et deifere carnis: bifarie quippe intelligitur omne quod nequaquam imagine comprehenditur, aut uelut nos existens, aut uelut existens quidem, sed minime comprehensibile, utpote inuisibile et obstrusum. Si quis igitur horum aliquid forte super Christo omnium nostrum Deo et Saluatore perhibuerit, impius liquido declarabitur, quandoquidem unum horum non fuisse factum secundum ueritatem hominem Emmanuel ostendit, alterum uero factum quidem fuisse, sed humanis proprietatibus caruisse, et assumptam carnem deposuisse, ad diuinam atque incomprehensibilitatem  per omnia recursum fecisse demonstrat: quod alienum est ab omnibus diuinitus inspiratis Scripturis: que etiam iterum eum uenturum iudicem omnium prorsus affirmant, similiterque uidendum, quemadmodum uisus est discipulis et apostolis suis ad celos assumptus. Illud autem Manicheica opinione ac impietate plenum est, quo insensate dicitur, de eo diuini Dauid eloquium pronuntiatum fuisse, et quod perhibet: In sole posuit tabernaculum suum ; cum uidelicet hec impietas abiectionem ac depositionem significari per id Dominici ac Deifici corporis opinetur: sed uerbum ueritatis et de pheronymo Manete [d 1Kb] et de singulis qui cum eo sapiunt, et Iconomachice sunt auctores hereseos, atque de aliis omnibus heresiarchis ac impiis fiducialiter  ait: Non cognouerunt neque intellexerunt, sed in tenebris ambulauerunt. Etenim, o qui derelinquitis uias rectas, et ambulatis in uiis tenebrarum: o qui letamini in malis, et exsultatis in euersione mala: quorum semite praue sunt, et curui gressus eorum, ut longe faciant a uia recta, et alienos a iusta sententia. Et rursus: Qui a uento corrupta seminauerunt, et euersio eorum excepit eam . Et iterum: Qui innititur mendaciis, hic pascet uentos . Idem autem ipse persequetur aues uolantes; derelinquit enim uias uinee sue, in axiis autem agri sui errat: deambulat enim per inaquosum desertum, et terram extensam in siti, congregat autem in manibus suis sterilitatem: propter quod hos omnes transmittit anathemati, et dinumeratas nobis  sanctas et uniuersales septem synodos recipiens, et hanc octauam uniuersalem synodum congregauit per gratiam omnipotentis Christi et Dei nostri, et pietatem ac studium tranquillissimi et diuinitus roborati imperatoris nostri, ad excidendum et disperdendum  per eas exortas propagines iniustitie, ac iniquos nisus seu promotiones, ad efficiendum pacificum Ecclesie ordinem et orbis stabilitatem. Non enim sola uerorum dogmatum priuatio nouit perdere male opinantes, et tumultuari ac turbare Ecclesiam, sed et diuinorum mandatorum preuaricationes nichilominus eamdem perditionem non uigilantibus excitant, et estu ac fluctibus implent orbem qui Christi appellatione censentur: quod etiam et per Photii miseri insipientiam et astutiam et malignam operationem per instantia tempora factum est, qui non per ostium, sed per fenestram in caulam ingressus ouium, quasi fur et latro, animarum grassator, quemadmodum Dominicus sermo designat, omni tempore ac omni fortitudine furari et mactare ac perdere rationabiles  pecudes Christi tentauit, multasque persecutiones operans, plures custodias, et carceres, ac rerum publicationes, atque longissimos exsulatus, et super hec insimulationes, sed accusationes et falsiloquia et scriptiones fictas, contra omnes zelatores pietatis, et propugnatores ueritatis, commentando, non destitit iustissimum uidelicet et legitimum atque canonicum summum sacerdotem Constantinopolitanorum Ecclesie, sanctissimum scilicet patriarcham Ignatium, ut alter quidam Seuerus seu Dioscorus, expellere machinans, et instar latronis adulteri sedem illius inuadens, et mille depositoriis sententiis ac totidem anathematibus affatim eum submittens, atque multifarie multisque modis incessantem turbationem et estum cunctis  Christi et Saluatoris nostri ecclesiis excitans. uerumtamen non est infatuatum sal terre, neque oculus Ecclesie penitus extenebratus, neque luminare, malitie spiritibus, pietatis exstinctum est; neque ignis diuine caritatis consumptoriam et incendentem operationem peccabilis et leuis materie perdidit, neque sermo Domini, qui est acutior gladio ancipiti, et cogitationum discretor, inefficax inuentus est, neque solide petre fundamentum collusionibus uel inundationibus fluminum et pluuiarum demersum concidit; sed lapis angularis et pretiosus, qui in Sion, id est in Ecclesia positus, super quem fundamentum apostolorum et prophetarum in edificationem Ecclesie positum est, multos quidem alios in generatione nostra emisit uolubiles lapides super  terram, ut propheta dicit [a 1Kb] , ab omni ordine catalogi ecclesiastici etiam in regnante urbe, ac Roma noua, confringentes scilicet et conterentes machinamenta eorum qui deuastare ueritatem et diuinam iustitiam uoluerunt et tentauerunt: potius autem atque precipue ueluti quemdam alterum angularem lapidem illius quodammodo conseruantem, quantum fieri potest, imaginalem similitudinem contra Photii propugnacula, tanquam a quodam excelso et perspicuo  loco, Nicolaum beatissimum et pheronymum [b 1Kb] papam senioris Rome desursum misit, qui iaculis epistolarum suarum atque uerborum et Photii fautores principes ac potentes perculit, et uersa uice ueteris historie, quemadmodum alterum quemdam Madianitam Photium cum Isrelitide ecclesia mechantem, secundum zelatorem, Phinees, ueritatis mucrone pupugit, et acquiescentem remedia medicinalis discipline suscipere ad adulterii uulneris sanitatem, et cicatricem consequendam, etiam penitus interfecit: atque cum coniuncta ei quasi sacerdotali dignitate per anathema, ut alter Petrus Ananiam et Sapphiram, qui diuina furati sunt, morti transmisit . Huius autem definitionibus ac decretis innixus piissimus et Christi amicus imperator noster,  quem celestis imperator et dominus maiestatis in salutem orbis terrarum erexit, Photio quidem conuenientem impartitus est locum; sanctissimum uero patriarcham Ignatium ad thronum proprium reuocauit; porro ad perfectam discretionem et distinctionem eius quod bonum esse constat, et expedit. uicarios etiam ex omnibus patriarchalibus thronis, necnon et omnem episcoporum catalogum, qui sub potestate sua degit, in idipsum collegit: qui uidelicet conuenientes magnam hanc et uniuersalem celebrauimus synodum, et cum multo scrutinio, et probatione, atque tractatu, delimate ac conuenienter scandalorum et zizaniorum radices, una cum germinibus, gladio spiritus excidimus, insontem scilicet et sanctissimum patriarcham Ignatium in proprii throni  cardine stabilientes, et Photium peruasorem atque adulterum cum omnibus sequacibus suis et nequitie fautoribus condemnantes. Dicit enim quodam loco per prophete uocem uniuersorum Deus: Propter malitias adinuentionum suarum de domo mea eiiciam eos; et ultra non addam, ut diligam eos. Doluit Ephraim, radices suas aruit, fructum ultra non afferet . Et iterum: Chanaan in manu eius statera iniustitie, uim inferre dilexit: et dixit Ephraim: uerumtamen diues factus sum, inueni refrigerium mihi. Omnes labores eius non inuenientes et propter iniustitias, quas peccauit . Et iterum: Et hereditabunt domus Iacob eos qui hereditate recuperant eos: et erit domus Iacob ignis, et domus Ioseph flamma: domus autem Esau in stipulam,  et exardescent in eos et comedent eos, et non erit qui ignem ferat domui Esau, quia Dominus locutus est . Miser namque Photius erat ueraciter ut homo qui non posuit Deum adiutorem suum, sed sperauit in multitudine uersutiarum suarum, et preualuit in uanitatem malitiarum suarum, secundum ueterem illum Ephraim, discedens a diuinis iustificationibus: quem irridens et subsannans propheticus sermo, ita dicit: Ephraim factus est subcineritius  panis, qui non reuersatur, et manducauerunt alieni fortitudinem eius. Ipse autem non agnouit, et cani effloruerunt ei, et ipse non cognouit, et humiliabitur iniuria Isrel in faciem ipsius, et in omnibus his non est conuersus ad Dominum Deum suum. Ephraim columba, a mensa Aegyptum inuocabat, et in Assyrios ibat: cum profecti fuerint, immittam super eos rete meum, sicut uolatilia celi, et attraham et corripiam eos in auditionem tribulationis eorum : in supremam quippe arrogantiam elatus est contra beatissimum papam Nicolaum senioris Rome, malitie sue uenenum euomuit: et falsos uicarios trium quasi Orientalium sedium congregans, et concilium synodale, ut putabatur, constituens, et accusatorum ac testium componens nomina, et personas ac uerba  formans, que singulis eorum quasi aptari uiderentur, qui in synodica iudicatione inueniuntur, et quasi monumenta horum libros falsidicos fingens, et scribens, atque componens, anathematizare presumpsit predictum beatissimum papam Nicolaum, et omnes communicatores eius; ita ut ex hoc etiam uniuersos qui sub celo erant pontifices et sacerdotes, id est et ceteras patriarchales sedes, et omnem sacrum catalogum qui sub ipsis degit, sub eodem comprehenderet anathemate. Erant enim omnes certissime communicatores prelati pontificis, in quibus eum et qui cum ipso sunt propheticus sermo redarguens et diffamans, ita dicit: Multiplicauerunt, ut impie agerent, et legerunt foris leges, et inuocauerunt confessionem . Et rursus I Et  meditati sunt in corde suo sermones iniustos, et posuerunt retrorsum iudicium, et iustitia longe recessit ab eis: quia consumpta est in uiis eorum ueritas: et per uias rectas non potuerunt transire, et ueritas sublata est: et transtulit mentem suam, ut non intelligeret. Et qui declinat a malo, impugnatur: et uidit Dominus, et non placuit ei, quia non erat iudicium . Et rursus: Hec dicit Dominus: Super tribus impietatibus Iuda, et super quatuor non conuertam eum, pro eo quod repulerunt legem Domini, et precepta eius non custodierunt . Hunc itaque qui sic affectauit, et talibus ac tot conatibus et temeritatibus turbauit et concussit totam sanctam catholicam et apostolicam Ecclesiam, et nullatenus conuerti ac penitere uoluit, neque subdi decreto et  iudicio sanctarum patriarchalium sedium consensit, ut eum et multum ante anathematizauit beatissimus papa Nicolaus, ac deinde successor eius sanctissimus Adrianus papa, ita et sancta hec et uniuersalis synodus reprobauit, et anathema magis ac magis mandauit, dicens ad eum ex persona cunctorum Dei per Isaie prophete uocem: Quomodo uestimentum in sanguine coinquinatum non erit mundum , ita nec tu eris mundus, quia Ecclesiam Christi adulterasti, et populum Domini multis partibus et multis modis scandalizasti et perdidisti eos autem qui se sic non habent, sed illi fauentes adherent, si quidem episcopi uel clerici sunt, in perpetuum depositos fore precipimus; monachos autem  seu laicos anathematizamus, quousque a sua seductione atque malitia conuertantur.


Basilius piissimus et Christi amantissimus imperator ad sanctam synodum dixit:

Dicat nunc sancta et uniuersalis synodus, si omnibus sanctissimis episcopis concordantibus atque consentientibus presens terminus sit depromptus. Oportet enim diuina queque cum uniuersorum consensu et consonantia in ecclesiasticis predicari et confirmari collegiis. Sancta synodus exclamauit: Omnes ita sapimus! Omnes ita predicamus! Omnes concinentes et consentientes prompte subscribimus! Hoc est ueritatis iudicium! Hoc est iustitie decretum! Hec est canonum expositio! Hec est ecclesiastice  ordinationis defensio! Hanc synodum zelator Deus congregauit! Sanctissimos uicarios senioris Rome et aliarum trium patriarchalium sedium ultionum Dominus idipsum conuocauit! Piissimum imperatorem nostrum, et diuinitus gubernandum dominum Deus direxit! Nos hec synodica ligamenta et apostolica sine ulla euacuatione custodimus! Non iam locum habebit tyrannis eorum qui Ecclesie iniuriam inferunt! Non iam timore potentatum tenentium mundi uiolenter et coacte ad illicita labemur! Hec sancta et uniuersalis synodus sine scandalo de cetero conseruabit Ecclesiam per gratiam omnipotentis Dei nostri Iesu Christi! Multos annos imperatorum Basilii, Constantini, ac Leonis; multos annos! Basilii orthodoxi imperatoris multos annos! Amatorem  ueritatis, Domine, conserua! Renouatorem ac custodem diuine iustitie, Domine, muni! Basilio nouo Constantino eterna memoria! Nouo Theodoro eterna memoria! Nouo Marciano eterna memoria! Nouo Iustiniano eterna memoria! Eudoxie piissime Auguste multos annos! Eudoxie noue Iudith eterna memoria! Noue Helene eterna memoria! Noue Pulcherie eterna memoria! Deus conseruet imperium uestrum! per uos uniuersalis Ecclesia pacem obtinuit! Princeps pacis Deus pacificet imperium uestrum! Celestis rex terrestres conseruet! Photio inuasori et adultero Constantinopolitanorum Ecclesie anathema! Gregorio Syracuse, et Eusampio Apamie depositis, et ueritatis apostatis et hostibus, anathema! Repulerunt diuinarum iustificationum  agnitionem, repulit illos Dominus! Adriani beatissimi pape Romani et sancte ac uniuersalis synodi septime Nicee secundo celebrate constitutoris eterna memoria! Germani, Tarasii, Nicephori, et Methodii uenerabilium patriarcharum eterna memoria. Nicolai beatissimi pape senioris Rome eterna memoria! Propugnatoris ueritatis eterna memoria! Adriani beatissimi pape Romani multos annos! Ignatii sanctissimi patriarche Constantinopoleos multos annos! Theodosii sanctissimi patriarche Hierosolymorum multos annos! Michelis sanctissimi patriarche Alexandrie multos annos! Sanctissimorum uicariorum senioris Rome et aliorum patriarchalium sedium multos! Sancte et magne ac  uniuersalis octaue synodi eterna memoria! Photio et Gregorio ac Eulampio triplici funiculo nequitie anathema! uiuifica Trinitas trium typhum deposuit. Omnibus consentaneis et sequacibus eorum anathema! Multos annos imperatorum Basilii, et Constantini, et Leonis! Magnorum imperatorum et dictatorum multos annos! Eudoxie piissime Auguste multos annos! Orthodoxorum imperatorum multos annos! Deus conseruet imperium ipsorum! Quisquis eis tyrannis obsistere tentauerit, uel obsistentes nequam consilium contra eos mouentes comperiens minime propalauerit, anathema sit a Patre, et Filio, et Spiritu sancto, et Ecclesia primogenitorum, qui scripti sunt in celis, et a sanctis et uniuersalibus octo consiliis.


 Basilius piissimus imperator ad sanctam et uniuersalem synodum dixit:

Licet manifeste laborauerit sanctitas uestra, tam loci intercapedine, quam temporis mora in munienda diuinitus urbe nostra conseruata; sed magnis muneribus ac diuitiis Christus Deus noster recompensabit uobis condignas uicissitudines, et tranquillissimum et a Deo muniendum imperium nostrum prestabit uobis, quidquid ab eo expetieritis ad Ecclesiarum uestrarum commoditatem, et uenerationis uestre consolationem; ut et deinceps orationes et preces semper faciatis ad Dominum Deum pro uniuersali statu et continua pace ac salute tranquillissimi et mitissimi imperii nostri. Et post lectionem  termini, Basilius piissimus, et Christo amabilis imperator ad sanctam synodum dixit: Utique audistis que lecta sunt; quid ergo uidetur reuerentie uestre? Bene expositus est terminus iste? Placuit uobis canonum expositio? an est aliquid in mente uestra ad ambiguam opinionem pertrahens? ueram fecit allocutionem ad sanctam hanc synodum imperium nostrum, et si conspicitis bonum esse, legatur. Sancta et uniuersalis synodus dixit: Que pertinent ad utilitatem Ecclesie Dei legantur. Et ascendens Leo famosissimus regius protospatharius et a secretis, legit:


Basilius piissimus et Christo amabilis imperator dixit:

Multam quidem uexationem et laborem uestra diuinitus  collecta pertulit sanctitas, singulis uobis hincinde confluentibus ad felicissimam urbem nostram, causa ecclesiastice ordinationis et constitutionis; pro qua etiam diuturnam in eo moram sustinuistis, et propter quam multi et senectutem contempsistis, et corporalem infirmitatem paruipendistis, et exortes facti eorum [al., fortes facti ea que, etc.], que requiei congruunt, tolerastis, et diuturnam separationem spiritualium filiorum uestrorum magnanimiter pertulistis. Sed ecce dolorum et laborum uestrorum uidetis quam sit finis suauis, et Ecclesie Dei ualde proficuus. Nam communis concursus, et in Spiritu sancto magne huius et uniuersalis synodi consensus, omne scandalum et offendiculum  e medio remouit Ecclesie, huiusque multi temporis procellas compescuit, et ad limpidam tranquillitatem traduxit. Gratias ergo agimus Domino, Patres uenerabiles, de omnibus bonis que nobis a Deo concessa sunt, et admittimus etiam zelum uestrum, qui secundum Deum est; et optamus a munificentia magni Dei et regis uniuersitatis opulentam retribui uobis mercedem, dolores uestros et labores recompensantem: pro quibus et tranquillitas nostra festinabit reficere et animare uos, et omne desiderium uestrum implere. Iustum autem duximus in omnium audientiam expresse fateri, pro communi omnium nostrum munimine, et sancte Dei Ecclesie perseueranti tranquillitate, propter eos qui communi inuident felicitati; et uulnerantur quidem sagitta  serpentis super ecclesiastica ordinatione, congratulantur autem eius commotioni et estui, atque delicias existimant, si uiderint eam in tempestate fluctuantem. Talibus ergo expresse hodie dicimus: Quisquis habet aliquid aduersus hanc sanctam et uniuersalem synodum dicendum, uel contra huius canones, aut terminum, stet in medio, et que sibi uidentur, dicat, siue episcopus sit, siue quisquam de ecclesiastico clero, siue laicis, aut ex iis qui ciuilibus officiis mancipantur, existat; quanquam non datum sit istis secundum canonem dicendi quidquam penitus de ecclesiasticis causis : sed ex abundanti, omne os iniquum obstruere uolentes, licentiam prestamus omnibus, ut qui in mente habet quid ambiguum de  his que decreta sunt ab hac sancta synodo, hoc in medium exhibeat et suscipiat satisfactionis salubre remedium. Non modicum certamen certauimus, neque labori cuilibet cessimus, ut et ipsi nobiscum nostis, ad congregandum eos qui a Romana et ab Orientalibus patriarchalibus sedibus conuenerunt: quos conducere multi quidem et ante nos conati sunt, sed nullo modo ualuerunt. Non modicam uexationem et contritionem etiam Deo amantissimi summi sacerdotes sustinuerunt, a longe concurrentes ad sancte huius synodi tractatum: qui ergo habet quid dicendum, dicat, dum hec celebratur. Nam, soluta sancta et uniuersali synodo, qui apparuerit Ecclesie Dei contradicens, aut non communicans ei, siue episcopus sit, siue absolute sacerdos, siue dignitate  aliqua preditus, uel aliter conuersatus, aliqua preditus, uel aliter conuersatus, ueniam ab imperio nostro minime consequetur; sed iuste condemnabitur et a ciuitate nostra pelletur ut corruptor et pestilens, et membrum putridum et inutile, et commune corpus Ecclesie uiolans. uos autem amatores uirtutum, et Deo amicissimi summi sacerdotes, qui episcopali decoramini dono, singuli commonere proprium gregem, et ad salutem ducere ne pigritemini, demonstrantes quantum malum sit, eos, Ecclesia Dei manente in tranquillitate, ab illa desilire, et contra eos qui presunt animabus suis insanire, et diuinis mysteriis propter irrationabiles seu uiles occasiones sese cercere. Et quidem subiectum uobis gregem per unumquemque Dominicum diem uerbis  doctrine confirmantes, ad diuinarum uoluntatum dirigite perfectionem: eos uero qui errore hereseos cuiusquam detinentur, tanquam pastores boni conuertite. Nouerit enim uirtutibus plena perfectio uestra, quia si notum fuerit nobis quod heresis quecunque in prouincia cuiusquam uestrum latitans, non per assiduam doctrinam uestram radicitus euellatur, et omnes ad orthodoxam fidem manu ducantur , canonice huiusmodi episcopus a proprio patriarcha condemnabitur: et sacris quidem doctrinis atque admonitionibus taliter sacratissimus grex uester per pascua salutaria pascatur. Ipsi autem in alterutrum pacifici estote, et Ecclesie uinculum indisruptum conseruate, in quo laborastis et concordastis,  quodque uerbo et manu in presenti sancta et uniuersali synodo confirmastis, ne per contentionem, et pertinaciam mutuam, disruptionem rursus communis Ecclesie corporis faciatis, et non habeatis ueniam in die iustissime retributionis; sed amicitia uestra et consensus sit ad ordinationem totius ouilis districtissima norma: in uos contemplentur subditi, quemadmodum pictores: ad principalia, et ad uitam uestram et mores, seu conuersationem moderari probantur. Sed et qui in clero deputati estis Ecclesie Dei, eamdem conseruate constitutionem, et alternam concordiam, in nullo declinantes, uel preter que sancita sunt Spiritu sancto, ab hac magna et uniuersali et synodo predicantes. Nam  et ipsi in omnibus conuenistis, et sole clarius ueritatem resplendere uidistis, in quam et consensistis, et concordantes apparuistis. De uobis autem laicis, tam qui in dignitatibus, quam qui absolute conuersamini, quid amplius dicam non habeo, quam quia nullo modo uobis licet de ecclesiasticis causis sermonem mouere, neque penitus resistere integritati Ecclesie, et uniuersali synodo aduersari. Hoc enim inuestigare et querere patriarcharum, pontificum, et sacerdotum est, qui regiminis officium sortiti sunt, qui sanctificandi, qui ligandi et soluendi potestatem habent: qui ecclesiasticas et celestes adepti sunt claues: non nostrum qui pasci debemus, qui sanctificari, qui ligari, uel a ligamento solui egemus. Quantecunque  enim religionis et sapientie laicus existat, uel etiam si uniuersa uirtute interius polleat, donec laicus est, ouis uocari non desinet: rursusque quantacunque episcopus sit irreuerentia et irreligiositate plenus, et nudus omni uirtute, donec antistes est, et ueritatis uerbum recte predicauerit, pastoris mentionis et dignitatis damna non patietur: que ergo nobis ratio est in ordine euium constitutis pastores uerborum subtilitate discutiendi, et ea que super nos sunt querendi et ambiendi? Oportet nos cum timore et fide sincera hos adire, et a facie eorum uereri, cum sint ministri Domini omnipotentis, et huiusmodi formam possideant: et nichil amplius quam  ea que sunt nostri ordinis requirere. Nunc autem uidemus adeo multos malitia in insaniam accendi, ut obliuiscentes proprii ordinis, et quod pedes sint minime cogitantes, legem ponere uelint oculis, non ut natura se habet, sed ut ipsi cupiunt, et singuli ad accusandum quidem maiores existunt semper promptissimi, ad corrigendum autem quidquam eorum in quibus accusantur et criminantur pigerrimi. Sed moneo et exhortor omnes qui tales sunt, ut maledictum et alternum odium auertentes, et iudicare iudices desinentes, attendant sibi, et secundum diuinam uoluntatem conuersari contendant. Nam non quiescit supernum iudicium, sed contra dissidentes diuinus furor stillabit, et ultionem iustam  opere cunctis ostendet. Oramus autem super omnia sanctum Deum omnes melioratos, et secundum beneplacentem sibi uoluntatem clarescentes: non solum a diuina ira intentatos mansuros, sed eterna bona consecuturos orationibus et intercessionibus sanctissime domine nostre Dei Genitricis, et omnium sanctorum, et precibus ac obsecrationibus sancte huius et uniuersalis synodi. Amen.

Et post lectionem Basilius amicus Christi et magnus imperator dixit: Dicat nunc, quicunque uoluerit ex sedentibus in hac sancta et uniuersali synodo, in quo istorum hesitet uel ambigat que nunc lecta sunt. Sancta synodus exclamauit: Omnibus placent que lecta sunt! Omnes eisdem ipsis concordamus? Omnes libenter subscribimus?  Sanctissimi uicarii senioris Rome dixerunt: Quo niam prouidentia Dei in prosperum finem omnia Ecclesie deuenerunt negotia, oportet nos et in scriptis manu propria hec roborare, secundum synodicam consequentiam. Unde uolumus ut subscribant primitus Christi amatores imperatores, et deinde secundum ordinem sancta hec synodus. Basilius piissimus et Christi amicus imperator dixit: Tranquillissimum imperium nostrum securum precedentes et iustissimos imperatores, Constantinum uidelicet magnum, et Theodosium, et Marcianum, ac ceteros, uult subscribere post subscriptionem omnium Deo amabilium episcoporum. Sed quoniam postulat preferri nos sanctitas uestra, subscribam post subscriptionem  omnium sanctissimorum uicariorum: edocti enim sumus a Christo uero Deo nostro habere exaltantem humilitatem. Et post hoc accipiens Donatus sanctissimus episcopus Ostie, subscripsit in quinque libris, et deinde Stephanus episcopus Nepe, et Marinus diaconus reuerendissimus, et honorabilissimi uicarii senioris Rome: deinde Ignatius sanctissimus patriarcha Constantinopoleos, deinde Ioseph reuerendissimus archidiaconus et uicarius sedis Alexandrie, deinde Thomas reuerendissimus metropolita Tyri, et locum retinens sedis Antiochie: et deinceps Helias Dei cultor monachus et presbyter ac syncellus atque uicarius sedis Hierosolymorum. Et post hos piissimi  et amatores Christi imperatores Basilius et Constantinus, figentes quidem propria manu in quinque uoluminibus pretiose crucis figuram: Basilio magno imperatore, similiter etiam et Constantino figente crucem pro se et pro fratre suo Leone, subscribente quoque nomina trium imperatorum propria manu, et subscriptionis residuum subscribente Christophoro protoasecretis, et preposito caniculi [a 1Kb] : deinde subscripserunt uniuersi episcopi secundum proprium ordinem in quinque uoluminibus. Post hec interrogati, magistri et omnes patricii, quid de sancta et uniuersali synodo existimarent, uel quomodo eam subscriberent, Theodorus magnificentissimus proconsul et magister dixit ita: Omnia  que facta sunt a Photio contra sanctissimum patriarcham nostrum Ignatium, et contra beatissimum papam Nicolaum, anathematizans, et hanc sanctam et uniuersalem synodum suscipiens, recipio quos recipit et anathematizo quos anathematizat. Si uero recepero aliquando quos synodus abiicit, anathema sim a Christo. Similiter Christophorus magnificentissimus patricius et prepositus dixit: Omnia que facta sunt a Photio contra sanctissimum patriarcham Ignatium, et contra sanctissimum papam Nicolaum, anathematizans, et hanc sanctam et uniuersalem synodum suscipiens, suscipio quos recipit, et anathematizo quos anathematizat. Si uero recepero aliquando quem synodus abiicit, anathema sim a Christo. Et  deinceps unusquisque prenominatorum in sessione patriciorum secundum hec edidit, ore proprio per uiuam uocem, sensum suum, uelocibus scriptoribus excipientibus que dicebantur ab unoquoque ipsorum, que etiam lecta sunt in audientiam omnium per Leonem a secretis, coram sancta et uniuersali synodo uoce grandi. Et post hoc stans in medio Stephanus Deo amabilis diaconus et notarius superlaudauit ita: Multos annos imperatorum Basilii, Constantini ac Leonis! Magnorum principum et imperatorum multos annos! Eudoxie piissime Auguste multos annos! Multos annos imperatorum!



SUBSCRIPTIONES.

Ego Donatus gratia Dei episcopus sancte Ostiensis  Ecclesie, locum obtinens domini mei Adriani summi pontificis et uniuersalis pape, omnia que superius leguntur huic sancte et uniuersali synodo presidens, usque ad uoluntatem eiusdem eximii presulis promulgaui, et manu propria subscripsi.

Ego Stephanus gratia Dei episcopus sancte Nepesine Ecclesie, locum obtinens domini mei Adriani summi pontificis et uniuersalis pape, omnia que superius leguntur huic sancte et uniuersali synodo presidens, usque ad uoluntatem eiusdem eximii presulis promulgaui, et manu propria subscripsi.

 Ego Marinus sancte catholice et apostolice Romane Ecclesie diaconus, locum obtinens domini mei Adriani summi pontificis et uniuersalis pape, omnia que superius leguntur, huic sancte et uniuersali synodo presidens, usque ad uoluntatem eiusdem eximii presulis promulgaui, et manu propria subscripsi.

Ignatius, misericordia Dei episcopus Constantinopoleos noue Rome, sanctam hanc et uniuersalem synodum suscipiens, et omnibus que ab ea iudicata et scripta sunt concordans, et definiens, subscripsi manu propria.

Ioseph, misericordia Dei diaconus, et uices agens Michelis sanctissimi patriarche Alexandrie sanctam hanc et uniuersalem synodum suscipiens,  et omnibus que ab ea iudicata et scripta sunt concordans, et definiens, subscripsi manu propria.

Ego Thomas, misericordia Dei metropolita Tyri, et uices gerens sedis Antiochie, sanctam hanc et uniuersalem synodum suscipiens, et omnibus que ab ea iudicata et scripta sunt concordans, et definiens subscripsi manu propria.

Ego Helias, misericordia Dei presbyter et syncellus, locum complens apostolici throni, ubi patriarcha est Theodosius Hierosolymorum, sancte Christi Dei nostri ciuitatis, instar ceterorum uicariorum, omnibus que in sancta hac et uniuersali synodo gesta sunt concordans, et definiens, manu propria subscripsi.

 Basilius, Constantinus, et Leo, perpetui Augusti, in Christo Dei fideles principes Romanorum, et magni imperatores, sanctam hanc et uniuersalem synodum suscipientes, et omnibus que ab ipsa definita et scripta concordantes, subscripsi manu propria.

Basilius, misericordia Dei archiepiscopus Ephesi, omnia que in sancta et in uniuersali synodo iudicata sunt et definita libenter suscipiens subscripsi manu propria.

Theodulfus, misericordia Dei archiepiscopus Ancyrorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Barnabas, misericordia Dei episcopus Cyzici, omnia que in sancta et uniuersali synodo iudicata  sunt et definita libenter suscipiens subscripsi manu propria.

Basilius, misericordia Dei metropolita Chalcedonis, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicephorus, misericordia Dei metropolita Amasie, omnia que in sancta et uniuersali synodo iudicata sunt et definita libenter suscipiens subscripsi manu propria.

Basilius, misericordia Dei metropolita Gangrensium, omnia que in sancta et uniuersali synodo iudicata  sunt et definita libenter suscipiens subscripsi manu propria.

Nicephorus, misericordia Dei metropolita Nicee, omnia que in sancta et uniuersali synodo iudicata sunt et definita libenter suscipiens subscripsi manu propria.

Cyprianus, misericordia Dei metropolita Claudiopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioannes, misericordia Dei metropolita Perge, omnia que in sancta et uniuersali synodo iudicata sunt et definita libenter suscipiens subscripsi manu propria.

Stylianus, misericordia Dei metropolita Neocesaree,  omnia que in sancta et uniuersali synodo iudicata sunt et definita libenter suscipiens subscripsi manu propria.

Theodorus, misericordia Dei archiepiscopus Thessalonice, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicolaus, misericordia Dei metropolita Myrorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Sisinnius, misericordia Dei metropolita Laodicee, omnia que in sancta et uniuersali synodo iudicata sunt et definita libenter suscipiens subscripsi manu propria.

 Niceta, misericordia Dei metropolita Athenarum, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicolaus, misericordia Dei metropolita Synadorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Stylianus [al., Theophylactus], misericordia Dei metropolita Iconii, omnia que in sancta et uniuersali synodo iudicata sunt et definita libenter suscipiens subscripsi manu propria.

Hilarius, misericordia Dei metropolita Corinthi, omnia que in sancta et uniuersali synodo iudicata sunt et definita libenter suscipiens subscripsi manu  propria.

Michel, misericordia Dei metropolita Rhodi [al., Corinthi], omnia que in sancta et uniuersali synodo iudicata sunt et definita libenter, etc.

Ignatius, misericordia Dei metropolita Hierapoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Euthymius, misericordia Dei metropolita Larisse, omnia que in sancta et uniuersali synodo iudicata sunt et definita libenter suscipiens subscripsi manu propria.

Metrophanes misericordia Dei metropolita Smyrne, omnia que in sancta et uniuersali synodo iudicata  sunt et definita libenter suscipiens subscripsi manu propria.

Michel, misericordia Dei archiepiscopus Bizie, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioannes, misericordia Dei archiepiscopus Pompeiopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Paulus, misericordia Dei archiepiscopus Apamie, omnia que in sancta et uniuersali synodo iudicata sunt et definita libenter suscipiens subscripsi manu propria.

Gregorius, misericordia Dei archiepiscopus Parii,  omnia que in sancta et uniuersali synodo iudicata sunt et definita libenter suscipiens subscripsi manu propria.

Iacobus, misericordia Dei archiepiscopus Methymne, omnia que in sancta et uniuersali synodo iudicata sunt et definita libenter suscipiens subscripsi manu propria.

Stephanus, misericordia Dei archiepiscopus Amastridis, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioannes misericordia Dei archiepiscopus Cii, omnia que in sancta et uniuersali synodo iudicata sunt et definita libenter suscipiens subscripsi manu propria.

 Ioannes, misericordia Dei archiepiscopus Russii, omnia que in sancta et uniuersali synodo iudicata sunt et definita libenter suscipiens subscripsi manu propria.

Stephanus, misericordia Dei archiepiscopus Cypsallorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Euphemianus, misericordia Dei archiepiscopus Euchaitorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Basilius misericordia Dei archiepiscopus Misthie, omnia que in sancta et uniuersali synodo iudicata  sunt et definita libenter suscipiens subscripsi manu propria.

Photius, misericordia Dei archiepiscopus Nacolie, omnia que in sancta et uniuersali synodo iudicata sunt et definita libenter suscipiens subscripsi manu propria.

Theophanes, misericordia Dei archiepiscopus Selge, omnia que in sancta et uniuersali synodo iudicata sunt et definita libenter suscipiens subscripsi manu propria.

Marcianus, misericordia Dei archiepiscopus Thebarum, omnia que in sancta et uniuersali synodo iudicata sunt et definita libenter suscipiens subscripsi manu propria.

 Hypatius, misericordia Dei archiepiscopus Garihele, omnia que in sancta, etc.

Leontius, misericordia Dei archiepiscopus Neapoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Theophanes, misericordia Dei episcopus Tralleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Michel, misericordia Dei episcopus Adramiti, omnia que in sancta et uniuersali synodo iudicata sunt et definita libenter suscipiens subscripsi manu propria.

Stephanus, misericordia Dei episcopus Pyrgi,  omnia que in sancta et uniuersali synodo iudicata sunt et definita libenter suscipiens subscripsi manu propria.

Niceta, misericordia Dei episcopus Photie, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicolaus, misericordia Dei episcopus Nyse, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioseph, misericordia Dei episcopus Anchorum [Ancorum], omnia que in sancta et uniuersali synodo iudicata sunt et definita libenter suscipiens subscripsi manu propria.

Athanasius, misericordia Dei episcopus Magnesie,  omnia que in sancta et uniuersali synodo iudicata sunt et definita libenter suscipiens subscripsi manu propria.

Ignatius, misericordia Dei episcopus Timonis, omnia que in sancta et uniuersali synodo iudicata sunt et definita libenter suscipiens subscripsi manu propria.

Arsapius, misericordia Dei episcopus Erythree, omnia que in sancta et uniuersali synodo iudicata sunt et definita libenter suscipiens subscripsi manu propria.

Macarius, misericordia Dei episcopus Elizomene [Chysomene], omnia que in sancta et uniuersali synodo iudicata sunt et definita libenter suscipiens subscripsi manu propria.

 Philetus, misericordia Dei episcopus Tabie, omnia que in sancta et uniuersali synodo iudicata sunt et definita libenter suscipiens subscripsi manu propria.

Ignatius, misericordia Dei episcopus Iuliopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicephorus, misericordia Dei episcopus Asponis, omnia que in sancta et uniuersali synodo iudicata sunt et definita libenter suscipiens subscripsi manu propria.

Sisinnius, misericordia Dei episcopus Berinopoleos, omnia que in sancta et uniuersali synodo iudicata  sunt et definita libenter suscipiens subscripsi manu propria.

Tarasius, misericordia Dei episcopus Nicopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicolaus, misericordia Dei episcopus Adramie, omnia que in sancta et uniuersali synodo iudicata sunt et definita libenter suscipiens subscripsi manu propria.

Petrus, misericordia Dei episcopus Paleorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Damianus, misericordia Dei episcopus Miletopoleos,  omnia que in sancta et uniuersali synodo iudicata sunt et definita libenter suscipiens subscripsi manu propria.

Gregorius, misericordia Dei episcopus Tripoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Theodorus, misericordia Dei episcopus Rurippi [al., Rurreppi], omnia que in sancta et uniuersali synodo iudicata sunt et definita libenter suscipiens subscripsi manu propria.

Arsenius, misericordia Dei episcopus Aureliopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

 Xenophon, misericordia Dei episcopus Milassi, omnia que in sancta et uniuersali synodo iudicata sunt et definita libenter suscipiens subscripsi manu propria.

Leo, misericordia Dei episcopus Daphnusie, omnia que in sancta et uniuersali synodo iudicata sunt et definita libenter suscipiens subscripsi manu propria.

Basilius, misericordia Dei, episcopus Hadrani, omnia que in sancta et uniuersali synodo iudicata sunt et definita libenter suscipiens subscripsi manu propria.

Constantinus, misericordia Dei episcopus Numericorum, omnia que in sancta et uniuersali synodo iudicata sunt et definita libenter suscipiens subscripsi  manu propria.

Stephanus, misericordia Dei episcopus Gordoseruorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Georgius, misericordia Dei episcopus Dascillii, omnia que in sancta et uniuersali synodo iudicata sunt et definita libenter suscipiens subscripsi manu propria.

Paulus, misericordia Dei episcopus Hyberorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Michel, misericordia Dei episcopus Leontopoleos,  omnia que in sancta et uniuersali synodo iudicata sunt et definita libenter suscipiens subscripsi manu propria.

Anthes, misericordia Dei episcopus Hiunopoleos, [al., Himiopoleos], omnia que in sancta et uniuersali synodo iudicata sunt et definita libenter suscipiens subscripsi manu propria.

Paulus, misericordia Dei episcopus Mele, omnia que in sancta et uniuersali synodo iudicata sunt et definita libenter suscipiens subscripsi manu propria.

Germanus, misericordia Dei episcopus Ectri [Hectorei; al., Cytri], omnia que in sancta et uniuersali synodo iudicata sunt et definita libenter suscipiens subscripsi manu propria.

Ioseph, misericordia Dei episcopus Berre, omnia  que in sancta et uniuersali synodo iudicata sunt et definita libenter suscipiens subscripsi manu propria.

Basilius, misericordia Dei episcopus Zuruli, omnia que in sancta et uniuersali synodo iudicata sunt et definita libenter suscipiens subscripsi manu propria.

Meletius, misericordia Dei episcopus Heraclie, omnia que in sancta et uniuersali synodo iudicata sunt et definita libenter suscipiens, etc.

Constantinus, misericordia Dei episcopus Tii, omnia que in sancta et uniuersali synodo iudicata sunt et definita libenter suscipiens subscripsi manu propria.

Cosmas, misericordia Dei episcopus Hadrianopoleos,  omnia que in sancta et uniuersali synodo iudicata sunt et definita libenter suscipiens subscripsi manu propria.

Basilius, misericordia Dei episcopus Cratie, omnia que in sancta et uniuersali synodo iudicata sunt et definita libenter suscipiens subscripsi manu propria.

Eustachius, misericordia Dei episcopus Aemonie, omnia que in sancta et uniuersali synodo iudicata sunt et definita libenter suscipiens subscripsi manu propria.

Euthymius, misericordia Dei episcopus Sebaste, omnia que in sancta et uniuersali synodo iudicata sunt et definita libenter suscipiens subscripsi manu propria.

 Constantinus, misericordia Dei episcopus Synai, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioannes, misericordia Dei episcopus Tampsi, omnia que in sancta et uniuersali synodo iudicata sunt et definita libenter suscipiens subscripsi manu propria.

Ioannes, misericordia Dei episcopus Polemonii, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicephorus, misericordia Dei episcopus Neapoleos, omnia que in sancta et uniuersali synodo iudicata  sunt et definita libenter suscipiens subscripsi manu propria.

Michel, misericordia Dei episcopus Melitopoleos, omnia que in sancta et uniuersali synodo iudicata sunt et definita libenter suscipiens subscripsi manu propria.

Theophanes, misericordia Dei episcopus Azaneorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Ignatius, misericordia Dei episcopus Dorylei, omnia que in sancta et uniuersali synodo iudicata sunt et definita libenter suscipiens subscripsi manu propria.

Constantinus, misericordia Dei episcopus Augustopoleos,  omnia que in sancta et uniuersali synodo iudicata sunt et definita libenter suscipiens subscripsi manu propria.

Cericus, misericordia Dei episcopus Gordorinie, omnia que in sancta et uniuersali synodo iudicata sunt et definita libenter suscipiens subscripsi manu propria.

Paulus, misericordia Dei episcopus Bareos, omnia que in sancta et uniuersali synodo iudicata sunt et definita libenter suscipiens subscripsi manu propria.

Leo, misericordia Dei episcopus Seleucie, omnia que in sancta et uniuersali synodo iudicata sunt et definita libenter suscipiens subscripsi manu propria.

 Basilius, misericordia Dei episcopus Adadorum, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicolaus, misericordia Dei episcopus Docimii, omnia que in sancta et uniuersali synodo iudicata sunt et definita libenter, etc.

Theognostus, misericordia Dei episcopus Parnassi, omnia que in sancta et uniuersali synodo iudicata sunt et definita libenter suscipiens subscripsi manu propria.

Georgius, misericordia Dei episcopus Zetunii, omnia que in sancta et uniuersali synodo iudicata sunt et definita libenter suscipiens subscripsi manu propria.

 Theoclitus, misericordia Dei episcopus Lacedemonie, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicephorus, misericordia Dei episcopus Crotone, omnia que in sancta et uniuersali synodo iudicata sunt et definita libenter suscipiens subscripsi manu propria.

Nicephorus, misericordia Dei episcopus Zacynthi, omnia que in sancta et uniuersali synodo iudicata sunt et definita libenter suscipiens subscripsi manu propria.

Georgius, misericordia Dei episcopus sancte Cyriace, omnia que in sancta et uniuersali synodo iudicata  sunt et definita libenter suscipiens subscripsi manu propria.

Gregorius, misericordia Dei episcopus Mesine, omnia que in sancta et uniuersali synodo iudicata sunt et definita libenter suscipiens subscripsi manu propria.

Demetrius, misericordia Dei episcopus Scyllatii, omnia que in sancta et uniuersali synodo iudicata sunt et definita libenter suscipiens subscripsi manu propria.

Michel, misericordia Dei episcopus Cercyri omnia que in sancta et uniuersali synodo iudicata sunt et definita libenter suscipiens subscripsi manu propria.

Leo, misericordia Dei episcopus Agalassi, omnia  que in sancta et uniuersali synodo iudicata sunt et definita libenter suscipiens subscripsi manu propria.

Leontius, misericordia Dei episcopus Rhegii, omnia que in sancta et uniuersali synodo iudicata sunt et definita libenter suscipiens subscripsi manu propria.

Paulus, misericordia Dei episcopus Tauriane, omnia que in sancta et uniuersali synodo iudicata sunt et definita libenter suscipiens subscripsi manu propria [a 1Kb] .


Epistola encyclica sancte ac uniuersalis octaue synodi.

Exsultate Domino adiutori nostro, iubilate Deo Iacob: et laudationes Dei in portis filie Sion annuntiate alacrius et sufficientius . Debitum est, karissimi fratres, ad reuerentiam uestram dicere  cum propheta Dauid, et rursus cum propheta Nahum affari: Quia ecce ueloces pedes euangelizantis et annuntiantis pacem: Celebra, Iuda, festiuitates tuas; redde Deo uota tua, pro eo quod non adiicient ultra, ut transeant in uetustatem. Consummatum est, sublatum est, ascendit insufflans in faciem tuam, eximens de tribulatione: eo quod uerterit Dominus contumeliam Iacob, quemadmodum contumeliam Isrel . Quid enim aliud gratius, uel que specialis exsultationis ac dilectionis materia, seu conciliatio est, quam uidere libere agentem ultionum Dominum, et superbis retributionem iustam et conuenientem, et zelotem Dominum uindicantem inimicos suos? Propter hoc enim dicit et Psalmista: Letabitur iustus, cum uiderit uindictam  : letabitur autem, non profecto quia fidei aduersantium caterua perit, et in peccato suo moritur impius; sed quia contritam uidet peccatorum uirgam, ne et iusti manus suas ad iniquitates extendant, tranquillam iniustitiam magis, quam diuinam iustitiam intuentes, et mendacium aduersus ueritatem continuo preualere uidentes. Ac per hoc ueniant ad mentem illam, et cogitationes suas propheta Malachias insinuat dicens:  Quia inualuerunt super me, dicit Dominus, uerba uestra. Et dixistis: Quid locuti sumus contra te? Et dixistis: uanus est, qui seruit Domino: et quod emolumentum quia custodiuimus precepta eius, et quia ambulauimus tristes coram Domino exercituum? Ergo nunc beatos dicimus arroganter; siquidem edificati sunt facientes impietatem, et tentauerunt Deum, et salui facti sunt. Tunc locuti sunt timentes Deum, unusquisque proximo suo: Et audiuit Dominus, et attendit, et scriptus est liber monumenti coram eo, timentibus Deum et cogitantibus nomen eius. Et erunt mihi, ait Dominus exercituum, in die qua ego facio, in peculium: parcam eis, sicut parcet uir filio suo seruienti sibi: et conuertimini, et uidebitis quid sit inter iustum et impium, et inter seruientem Domino  et non seruientem ei . Iubilet enim uniuersa Christi et Saluatoris nostri Ecclesia, et gratificans ei glorificationes decantet, iterum clamans cum propheta Dauid: Fidelis Dominus in omnibus uerbis suis, et sanctus in omnibus operibus suis . Qui enim dixit ad sanctos discipulos et apostolos suos: Et ecce ego uobiscum sum omnibus diebus, usque ad consummationem seculi ; et ait ad Petrum apostolorum principalissimam summitatem: Tu es Petrus, et super hanc petram edificabo Ecclesiam meam, et porte inferi non preualebunt aduersus eam : multoties alias inferi portas, apertas contra Ecclesiam, et deuorare eam tentantes, obstruxit, contriuit, atque destruxit, hereticas uidelicet opiniones,  et iniqua conamina, que in preteritis generationibus per sua tempora sunt exorta, sed nichilominus et in instantibus temporibus inferno proprium os contra Ecclesiam Christi aperiente et dilatante, simili parique modo protector eius factus est Christus Deus noster, qui desponsauit eam, et ora loquentium iniqua multifarie multisque modis obstruxit, et hanc ab eorum lesione et pestilentia liberauit. Is enim qui formam quidem pietatis habere simulabat, uirtutem autem eius abnegabat, et secundum antiphraseos tropum Photius appellabatur, multa et uaria quidem ab etate impubi contra eam adinuenit molimina, stolidis et nequam schismaticis concordans, atque concinnans, et persuasoriis uerbis multos ab ea sequestrans, et in laqueum perditionis attrahens: uocari  autem Rabbi preter etatem tota uirtute tentans, quibusdam propriis scriptis et chirographis, sicut se, simpliciores quoque, quin potius leuiores sub pretextu quasi discende discipline dialectice uinciebat: esset profecto ipse insipiens et omni priuatus intelligentia, quemadmodum diuina Scriptura testatur, euidenter asseuerans: Dixit Dominus homini, ecce pietas et sapientia, abscedere autem a malis disciplina . Et iterum: Initium sapientie timor Domini:  intellectus autem bonus omnibus facientibus cum . Non enim tantum ipse non abscessit a malis, uel preter canonicas sanctiones pepercit, cum esset laicus, didascalicum sibi nomen imponere, et separari a Christi Ecclesia, sed et Deum colere uolentes, omni machinamento usus, alienos constituere a iusto uoto festinauit; ut in illo impleretur aperte Dominicum eloquium, quod asserit: ue uobis, Scribe et Pharisei, quia uos non intratis in regnum Dei, sed intrantes prohibetis : insuper et peccatum super peccatum copulans, perstruxit ut expelleretur ab Ecclesia legitimus et canonicus illius pontifex, et summus pontifex, pastor sanctissimus patriarcha Ignatius: et latronis more, atque adulter,  in illius sedem ingressus, multam quidem tempestatem aduersus eum commouit: plures autem procellas et estus contra resistentes sibi, et propugnatores ueritatis, et ualentiorem turbationem, et tumultum seuissimum, in omnem locum qui sub celo est dispersit: pre omnibus in pastorem quidem magnum, deinde uero contra minoresque pastores, secundum propheticum affatum, extendens propriam manum, percutientem eos et flagellantem, et uarie ac diuerse affligentem, et coarctantem, et modo quidem potentes deponens de sedibus, modo uero carceri et custodie mancipans, et per diuturnam famem morti transmittens, nonnunquam etiam longissimis et seuis exsiliis relegans, et ad ipsas abigens orbis extremitates: nonnunquam uero cenosis et fetidis ac  tenebrosis locis, que mortis umbram conuenit dici, concludens, possessiones diuersas auferens, casas in montibus uirtuti operam dantium et philosophantium comburens, et, ut absolute dicatur, omnem afflictionem et tribulationem faciens corpori Christi et Dei, qui est caput omnium nostrum: non enim habens ex aliqua beneficentia qualemcunque reuerentiam uel ad sui receptionem de huiusmodi conatibus et temeritatibus, stabiliri se preter rationem oportere putabat, cum esset bonorum inexpers, et ueraciter imperitus. Nam qui conuertit prudentes retrorsum, et consilium eorum infatuat, ut ait propheta , conuertit eum, et omnia studia, que quasi ad propriam commoditatem parauerat, ad confusionem et opprobrium, et euersionem, atque ruinam: quanto  enim ille persuadebat sibi que ad propriam securitatem pertinere uidebantur, tanto magis omnia prospiciens oculus, ea in contrariam opinionem uertebat, ostendens eum de die in diem, ut terebinthum abiectis foliis, et sicut hortum aquam penitus non habentem. Sed quoniam ad beatissimum papam Nicolaum senioris Rome epistolas et legatos sepe mittens, et hunc iudicem suum eligens, et proponens, et omnia que pertinebant ad iustificationem sui, et ad sanctissimi patriarche condemnationem, sicut uoluit ipse, sine impedimento dicens; quoties misit, toties ab eo reprobatus et condemnatus, et ut thronum Constantinopolitanum, utpote alienus, dimitteret, prorsus audiuit,  presertim uiuo adhuc legitimo ecclesie uiro.

Ad extremum autem non obaudiens, a Christo et ab apostolis accepit anathema. Tunc ergo, tunc amplius furens, et a suis sensibus, et ab omni rationabili mente procul effectus, linguam exacuit etiam aduersus eumdem, beatissimum uidelicet papam, et quemadmodum fabule hippocentauros et tragelaphos fingunt et formant, ita quoque et ipse stercorales quosque et subulcos a plateis, et cuius [fort. uicis] conducens uiros, et uicarios eos aliarum trium sedium appellans, atque proponens, presumpsit synodale imaginari iudicium personas accusantium et accusatorum et testium, et imperatorum, et magnatum, et metropolitanorum, quasi in suspectas fingens et simulans, et huiuscemodi, ut  putabat, deposuit inuerecunde, et anathemati submisit beatissimum papam Nicolaum, et omnes illi communicantes, neque summitati eius, neque, quod magis est, Ecclesie que a finibus usque ad finem constat ullo modo parcens, que uidelicet Deo accepto illi et Christi imitatori et magno pontifici procul dubio communicabat. Sed scientiarum Dominus, et manifestas eius nequitias, et que latenter fecerat opera tenebrarum, id est libros uaniloquos, quos ficte contra beatissimum papam illum conscripserat intuens; unde dicit propheticus sermo: Oculi Domini excelsi aperti in omnes uias hominum, ut det unicuique secundum uiam suam, et secundum fructus adinuentionum eius , commisit imperatorum regnum principatum Basilio pheronymo domino, de  quo affari liquido uniuersitatis Deum arbitramur: Inueni uirum secundum cor meum, qui faciet omnes uoluntates meas , secundum beatum regem Dauid. Hic enim meditationem ponens in corde suo ambulare secundum uiam Dei, et custodire mandata eius, maxime uero experimentum habens eorum que nuper iniuste et inique acta sunt, clara queque et certa sibi eorum que non apparebant fecit indicia. Et egregios quidem episcopos, et ductores monachici ordinis, disiunctos hinc et dispersos aspiciens, necnon et eos qui in solitaria uita positi angelicam et celestem sincere conuersationem dirigebant, quinimo et illos qui potestate ac potentatu prediti bonas opiniones ferebant, exsecrari peruasorem et adulterum, ueluti aliam quamdam abominationem desolationis  intuens, et, quod omni ratione dignius et prestantius est, uidens quod senior Roma proiiceret eum, et crebris redargutionis sue uerbis, tanquam quibusdam iaculis, sauciarit, transmisit ocius hunc ad debitum sibi ignominie locum, et throno Constantinopoleos proprium pontificem secundum synodicum iudicium sanctissime Romanorum Ecclesie restituit: ad manifestiorem autem ueritatis satisfactionem, et certitudinem etiam, loci seruatores ex omnibus patriarchicis sedibus conuocauit, et omnem nichilominus episcoporum catalogum, qui sub throno Constantinopoleos degit, adduxit, qui gratia et cooperatione Domini Christi Dei nostri et sanctione ac sollicitudine eiusdem Christi amatoris imperatoris,  hanc magnam et uniuersalem celebrantes synodum, et cum multo scrutinio et probatione que acta sunt examinantes, reperimus et aduertimus, quod iniuste, et extra rationem, et preter diuinas leges ac iura, sanctissimus patriarcha Ignatius a Constantinopolitanorum Ecclesia sit amotus, et iniuste, et extra rationem, et preter diuinas leges ac iura, in eam pro ipso introductus sit Photius, et e contra rationabiliter, et iuste, ac discrete, seu canonice, atque synodice receperit proprium thronum sepe memoratus sanctissimus patriarcha Ignatius: et rationabiliter, et iuste, ac discrete, seu canonice, atque synodice receperit proprium thronum sepe memoratus sanctissimus patriarcha Ignatius: et rationabiliter, et iuste, ac discrete, seu canonice, atque synodice proiectus sit Photius; ita ut opportune audire ualeat a Prophete uoce dicente: Quemadmodum fecisti, ita erit retributio tua ;  retribuetur tibi in caput tuum. Igitur sancta hec et uniuersalis synodus, sepe adducens peruasorem Photium, et permultas et diuersas interrogationes deposcens, quo patenter confiteretur superationem [fort. supputationem] suam, et humiliaretur in conspectu glorie Dei, et magnitudinis patriarchalium sedium, aut, si hoc nollet, loqueretur aliud, et duceret excusationis uerba ad propriam stabilitatem et iustificationem; deprehendit eum inexcusabilem in modis omnibus, absque uoce, ac per opera sua infirmantem sibi prouerbiale dictum, quod perhibet: Iniquitates sue capiunt impium, uinculis autem peccatorum suorum unusquisque constringitur . Et adhuc: uie autem impiorum tenebrose: nesciunt quomodo offendant .

 Propter hec ergo cuncta nolentem intelligere, ut bene ageret, neque obedientiam preeligentem, neque confitentem peccatum suum, et iniquissimum presulatum, sed inobedientem et resistentem sancte huic et uniuersali synodo, repulimus, et anathematizauimus, atque a tota catholica et apostolica Ecclesia fecimus alienum, per datam nobis potestatem in Spiritu sancto a primo et magno pontifice nostro, et deliberatore ac saluatore cunctorum; quemadmodum scriptum est apud Deiloquum Moysen: Et anima omnis que fecerit in manu superbias, ab indigenis uel a proselytis Domini, iste irritat: et exterminabitur anima illa de populo suo, quia uerbum Domini deprauauit, et mandata eius dissipauit: contritione conteretur anima illa, peccatum suum in ea  : quemadmodum et Dominicus innuit sermo, qui peccantem in proximum, et nequaquam correctum, sed et Ecclesie Dei non obedientem, monet deputari ac opinari sicut ethnicum et publicanum . Similiter quoque et eos qui ab ipso manus impositionem acceperunt, et arbore putrida fructus putridiores apparuerunt, et neque post stercus meliorari uoluerunt, concidimus gladio spiritus: Omnis enim arbor non faciens fructum bonum, excidetur et in ignem mittetur , secundum sermonem Dominicum. Si enim radix sancta, et rami; et si fermentum sanctum, et massa , manifestum est quod e diuerso, si radix  polluta, et rami; si fermentum pollutum, et massa; modicum namque fermentum totam massam fermentat. Porro coabiectus est ab hac sancta et uniuersali synodo etiam Theodorus, Iconomachice hereseos princeps, qui nuncupatus est Crithinus, et quidam alii consentaneorum illius; quosdam uero qui susceperunt uerbum ueritatis recepimus, et choro orthodoxorum connumerauimus: quosdam autem qui in eadem permansere mente, impios et prauos cum pheronymo Crithino, quemadmodum paleatos et stercorales ex mundissimo frumento Ecclesie peramplius sequestrauimus, et uehementius anathematizauimus: exponentes et canones numero uiginti septem pro Ecclesie commoditate, Christianorumque munimine, ac salute, necnon et uniuersali ordinatione.  Hec autem omnia cognoscentes uos, fratres karissimi, et filii sancte catholice et apostolice Ecclesie, cuiuscumque et qualiscumque dignitatis uel moris estis, laudabiliter Deum laudate, protectorem uidelicet timentium se, et liberatorem omnium qui sperant in eum: et secundum decretum et iudicium sancte ac uniuersalis synodi, malos auertite eos qui sunt mali sensus, abominamini iniustos, et iniquos odio habetote, libere singuli cum diuino Dauid psallentes: Iniquos odio habui, legem autem tuam dilexi . Scriptum est enim, quia: Qui dicit impium iustum, est maledictus in populis, et odibilis inter gentes a Domino . Et iterum: Qui iustum dixerit iniustum, iniustum uero iustum, immundus abominabilis a Deo . Nullatenus  ergo audeat quis eorum qui Christiano uocabulo digni sunt, quique regimen pastorale sortiti sunt: aut ab alio regi uidentur, contrarium quidquam gerere sancte huic et uniuersali synodo, ac per hoc inueniatur omnium Deo contradicens, et illius consilium et iudicium spernens. Dicit enim alicubi Paulus magnus apostolus: Igitur qui spernit nos, non hominem spernit, sed Deum uiuum, qui dedit Spiritum sanctum suum in nos . Dicit autem et quidam deiloquorum nostrorum: Si quis scissus a ueritate fuerit, regnum Dei non possidebit, sed in gehennam condemnabitur. Et rursus: Si quis in aliena sententia ambulat, hic non est Christi: cum huiusmodi ne commisceamini, ut non cum eo pereatis. Quis enim nesciat quod in medio sancte huius et  uniuersalis synodi fuerit incomprehensibilis et incircumscriptus Christus ac Dominus qui dixit: Ubi sunt duo uel tres in nomine meo, ibi sum in medio eorum : et uoluntate ipsius omnia a Deo mota sancta hec et uniuersalis synodus et tractauerit et fecerit? Et quoniam dicit omnium Deus per Isaie prophete uocem: Et dabo clauem domus Dauid super humerum eius, et aperiet; et non erit qui claudat: et claudet, et non erit qui aperiat . Et iterum Scriptura Iob dicit: Si destruxerit, quis edificabit? si clauserit contra hominem, quis aperiet ? Certum est, quod quisquis uoluerit aperire ianuam quam sancta hec et uniuersalis synodus clausit, uel claudere tentauerit quam aperuit, Dei  hostis et impugnator inuenietur et ostendetur, et super terram et in celis. Sed fiat, ut omnes qui inuocant nomen Domini nostri Iesu Christi, caritateque illius freti timorem eius pre oculis habeant in equitate ueritatis, et fructus iustitie afferentes inueniantur; quatenus omnes custodiantur, et efficiantur digni, et in presenti seculo superna prouidentia perfrui, et in futuro seculo percipiamus celestia et incorruptibilia bona, que nobis in promissionibus sunt reposita in eodem Christo Deo nostro, cui gloria in secula seculorum. Amen.

Domino sanctissimo et coangelico maximo summo sacerdoti et uniuersali pape Adriano, sancta et uniuersalis synodus Constantinopoli congregata in Domino salutem.

 Opportunum est cum sapientissimo Salomone nunc et nos clamare: Sapientia in exitibus laudatur, in plateis autem fiduciam agit, in summis murorum predicatur, in portis autem potentum assistit, in portis autem ciuitatis confidens dicit: Quanto tempore innocentes abundant iustitia, non confundentur; insipientes autem, iniurie existentes desideratores, impii facti scientiam oderunt : hic est prouerbialis sermo. Donatus enim Deo amabilis episcopus Ostie, et Stephanus Deo amabilis episcopus Nepe, et Marinus honorabilissimus diaconus sancte Romanorum Ecclesie, sanctissimi uicarii sanctitatis uestre, cum essent diuina sapientia repleti, et sapientie columnis proprie anime domum fundantes et stabilientes, et Deum omnium, qui in sapientia terram fundauit,  pre oculis habentes, fiducialiter egerunt: in plateis profecto diuinarum Scripturarum, et excelsis, et sublimibus, et fortissimis muris ueritatis Dei concilium predicauerunt, et portis non solum potentum, id est auditibus eorum qui sensus exercitatos ad discretionem melioris ac deterioris, necnon et interiorem hominem perfectum habent, sed et eorum qui imperfecti, et sensibus paruuli sunt in ciuitate uiuentis Dei luculenter equitatem diuine iustitie annuntiauerunt; et superioribus quidem manifestati sunt, accusata diuinis legibus et preceptis iniustitia et malitia; eos uero quos prouerbiale dictum innocentes nominauit, per priuationem uidelicet malitie, inconfusos Dei boni cooperatione et gratia conseruauerunt. Insipientie autem operarios,  et emulatores nequitie tanquam conuiciorum auidos existentes, et impios factos, argumentis ueritatis obnoxios ostenderunt, quemadmodum alios iterum prouerbiale fatetur eloquium: Et examinatio perdit impios: operibus enim suis prepedierunt eos Deo amabiles uicarii paterne sanctitatis uestre, quod hymnidicus Dauid ait: Ad nichilum deductus est in conspectu eius malignus; timentes autem Dominum glorificat . Nam et quid aliud hos apparuisse opinandum est, quam deriuatas imagines? imo uero characteres indissimiles quarumdam bonarum et principalium tabularum Nicolai beatissimi pape reuera fortissimi pietatis certatoris simul et sanctitatis tue? Sicut enim ille beatissimus et ueraciter  homo Dei primitus definiuit et promulgauit, necnon et summa paternitas tua firmauit et synodice roborauit, ita et ipsi hec annuntiauerunt, et egerunt amborum uestrum sanctissimorum, uidelicet senioris Rome pontificum, nomen et memoriale, instantibus temporibus et cunctis generationibus, que deinceps future sunt, efficientes laudabile: ita et unicuique ipsorum aptetur quod dicit in Euangeliis Christus omnium nostrum Saluator: Qui a semetipso loquitur, gloriam propriam querit: qui autem querit gloriam eius qui misit illum, hic uerax est, et iniustitia in illo non est . Sed et benedictus Deus, qui non dedit nos in captionem dentibus odientium nos, sed eripuit animam nostram sicut passerem de laqueo uenantium eam , et orationes uestras et  assiduas redargutiones et admonitiones, quas pheronymus ille et magnus Dei summusque pontifex beatissimus papa Nicolaus. Dilexi enim iugiter ferre labiis illius beati nomen, introducens uidelicet per hoc, et ipsius quoque memoriam, qui per Christum et cum Christo mundum uicit: et ipse qui et gradus et dignitatis et moris eius successor es, pro ecclesiastica pace alacriter exercuistis, ad expellendum lupum ab ouili Christi, tanquam ueri pastores rationabilium ouium Christi, quinimo summi pastores, et principes omnium ecclesiarum. Sed de misero quidem Photio, et iis qui seducti sunt ab eo, et concordauerunt ei, propheticum illud dicendum est: Quia recte uie Domini, et iusti ambulabunt in eis; impii autem infirmabuntur , uel etiam offendent  in illis; suis enim uiis delectari utique pernecessarium erat eis, fructus et mala accidere iustum erat eis secundum opera manuum suarum, ut quodam in loco dicit magniuocus Isaias. Quis autem amatoris Christi et tranquillissimi imperatoris nostri articularibus insinuare uocibus poterit, in omnibus quidem aliis, sed precipue in ecclesiasticis rebus atque personis equanimitatem et exercitium? qui pietatis definitionibus et uirtutum proprietatibus omnes supergressus est qui ante se regnauerunt; ita ut magis directionem eius moribus, quam nostris uirtutibus fiduciam capiamus, quem omnipotens Deus et rex uniuersorum, qui per solertiam uestram, interuentionem, ac iudicium, seu synodicam expositionem, tam magnam et uniuersalem  synodum congregare dignatus est, et tantum opus ad finem prosperum perducere maluit, custodiat incolumen utrumque per multos annorum circuitus, et det sanctitati quoque uestre condignam laborum uicissitudinem, et eum Petro et Paulo principibus apostolorum iudices uos demonstret, et iam in futuro seculo multarum gentium et populorum propriis bonis operibus, impios et iniquos iudicaturos, quemadmodum et nunc debite fecistis, a Christo gubernacula sumentes ecclesiastice nauis.

Igitur libenter oppido et gratanter imitatrice Dei sanctitate uestra omnium nostrum conuentuum et uniuersalis huius atque catholice synodi consensum et consonantiam recipiente, predica eam magis, ac  ueluti propriam, et sollicitius confirma coangelicis preceptionibus et admonitionibus uestris, ut per sapientissimum magisterium uestrum etiam aliis uniuersis ecclesiis personet, et suscipiatur ueritatis uerbum et iustitie decretum.

Hec epistola missa est ad omnes patriarchales sedes.

Basilius, Constantinus et Leo, in Christo Iesu imperatores Augusti principes Romanorum.

Diligentibus Deum cooperari omnia in bonum diuinitus clamat patenter Apostolus ; quin et petentem accipere, et querentem inuenire, et pulsanti aperiri spei portas Dominica uox admonuit ; his ergo dictis et diuinitus gubernatum imperium nostrum parens, ut possibile sibi fuit, corone datorem suum diligens, non destitit de inuentione ecclesiastice  ordinationis nostre petendo, querendo, et pulsando, quousque Deo acceptis orationibus uestris spei fructum adeptum est. Incorrupte enim columne ecclesiarum, sanctissimi uidelicet summi pontifices senioris Rome, multum ante arripientes laborem pro ecclesiastica ordinatione, debitam facultatem nostris contulerunt negotiis, ita ut honoratissimi uicarii sancte Romane Ecclesie, cum reuerendissimo loci seruatore sanctitatis tue, et aliarum patriarchalium sedium, Dei gratia et cooperatione facilius euellerent nequitie zizania, et rus exhiberent mundissimum. Nam condemnatione dignos, et turbationis auctores cum horum acephalo capite, regulariter atque synodice irreprehensibili iudicio condemnauerunt et reprobauerunt: ei autem qui patenter  iniustitiam passus est, legitimo scilicet summo sacerdoti, et iis qui circa ipsum sunt, decreuerunt et contulerunt triumphum, subtilitatem preterea eorum que acta sunt in superius declarata sancta et uniuersali synodo sanctitati tue expressius exhibebit gestorum eiusdem synodi series. Gratias ergo agentes omnipotenti Deo pro ecclesiastica constitutione ac idonea synodi terminatione, beatificantesque et suscipientes sinceram nobis a Christo Deo collatam diuinorum canonum custodiam et conseruationem sanctitatis uestre; quia saluat operibus circa nos benignitatis affectum, manifestum ei presentamus laude dignum sancte huius et uniuersalis synodi finem, quatenus et ipsa gratiarum Deo una nobiscum  offerat actiones largitori, scilicet pacis et totius saluberrime ordinationis auctori; orans et pro diuinitus muniendo imperio nostro, bene ualere sanctissimam paternitatem tuam, tranquillissimum imperium nostrum exoptat, apud Christum mirabilis ime. Data indictione tertia.

Postea sequitur altera epistola, cuius initium est:

In nomine Patris, et Filii, et Spiritus sancti, unius et solius ueri Dei nostri, Basilius, Constantinus et Leo, fideles in Domino imperatores Romanorum, Adriano sanctissimo pape Romano spirituali patri nostro.

Indeficientem habentes in mente nostra memoriam  beatitudinis uestre, diuinamque legem, nature hominum coniunctam, honorantes pro uiribus, que patribus spiritualibus uicissitudine, iuxta cultum uenerationis, exsoluere iubet filios, semper de incolumitate uestra cognoscere uolumus, et diuinum nobis ac sacrum caput, quoniam non possumus carnalibus, saltem spiritualibus labiis per affatum litterarum amplecti; debemus autem hoc, et propter prepositas causas, et propter amorem eius qui circa nos est; qui zelo ueritatis conspersus ostendit quidem quanta sit sua erga Deum pietas, quantaque circa iustitiam diligentia, et quanta fraternam erga dilectionem flagrantia. Quoniam uero et litterarum gerulum expeditum ad peregrinam profectionem, et magnanimum ad malorum tolerantiam consecuti sumus, id ipsum  optabile habentem, principi apostolorum ante promissum causa reddendi uotum, eumdemque uestre paterne sanctitati commendamus, super hoc quoque multum tranquillitatem uestram rogantem. Idem autem est hic Theognostus, quem et uos bene nostis, Deo amabilis hegumenus superlaudabilis Dei matris Peges [a 1Kb] , et uasorum custos magne ecclesie. Per ipsum ergo que nostri desiderii sunt opportune adimplere conspeximus; implorantes coangelicam sanctimoniam uestram, in primis quidem de habitu uestro, qui secundum Deum est, deinde etiam de Deo amabilium apocrisiariorum et uicariorum prospero itinere, litteris per eum significari nobis celerius. Iam enim tempus habemus non modicum exspectantes, et nescimus euidenter tarditatis causam.  Sed et si hactenus deesse clamauerint, saltem sero hoc nobis agnitum fiat. Specialis autem pater noster et magne ciuitatis nostre patriarcha postulauit a nobis scribere sanctitati tue de his lectoribus qui a Photio promoti sunt, multis et innumerabilibus existentibus eis in diuersis prouinciis: insuper autem et de Paulo reuerendissimo bibliothecario uerbo et uita prefulgido, ac Theodoro metropolita, qui et ipse nimis Ecclesie utilis est, quatenus dispensatio fiat a sanctitate uestra super ipsis, quibusdam quidem ad ascensus maiores sacrorum graduum, quibusdam uero ad receptionem sedium suarum, ad hoc rogantibus Dei imitatricem uirtutem suam; horum quidem multitudinem, huius uero labores, et pro ueritate sudores, illius autem culpe reprehensionem, et quod  ex canonica sit manus impositione promotus considerantem: et pro his et imperium nostrum flagitat pietatem tuam dispensandum aliquid hinc humanius. Bene uale, mi amantissime Pater: bene uale; memor imperii nostri in Deo acceptis precibus tuis que sunt ad Dominum: legimus.

Transmisimus autem sanctitati uestre gratia commemorationis imperii nostri, et dilectionis quam circa illam habemus, que per species deferuntur, uestimenta diaspra tria, esophorum dicitrinum cancellatum, id est chasdium crodium, habens ornaturam auream et uellus prasinum, id est uilarni pinninum pro casula facienda, id est usin rubeum erem  habentem, id est usinallum, id est mulchumat, id est planetilia castanea duo.

Subsequens epistola pro tribus capitulis, que quidem nec omnes patriarchales sedes cum tota synodo ause sunt definire, sed horum dispositionem per patriarcham Ignatium a sede apostolica consueuerunt humiliter postulari.

Per omnia sanctissimo et sacratissimo fratri et comninistro Adriano beatissimo pape senioris Rome Ignatius a Deo misericordiam consecutus archiepiscopus Constantinopoleos noue Rome in Domino salutem.

Lapis qui de monte abscissus est sine manibus, et percussit imaginem illam magnam impiorum regnorum omnium super pedes testeos et ferreos, et uentilauit eam ut puluerem ab area estiua, et factus est in montem magnum, et repleuit uniuersam terram  propria magnitudine et gloria , Christus uidelicet, qui est solus infinite potentie Dominus, et Deus noster; et olim quidem illustrem et perspicuam operatus est uestram magnam ciuitatem Romam per eos sanctos lapides qui ab oriente ad eam deuoluti sunt, Petrum aio et Paulum, eximiam principalem apostolorum summitatem: sed nichilominus et in nostris temporibus, quin potius et illustriorem et clariorem demonstrauit per eos quibus in generatione nostra pontificalia gubernacula eius commissa sunt, sanctos et pretiosos reuera lapides, Nicolaum uidelicet beatissimum et fraternam sanctitatem tuam; qui quemadmodum a quodam sublimi loco contra iniustitie et mendacii machinamenta demissi et deuoluti  usque ad urbem nostram per sapientissimas epistolas uestras et sanctiones, sed et sanctissimos et Deo amicissimos loci seruatores, contriuistis omnes machinas et munimina aduersantium ueritati, et nunc pacificam constitutionem agentes per miserationes et gratiam qui uere princeps pacis et pacificus est Christus Deus noster, et per diligentiam uestram ac excitationem, gratias agimus omnium bonorum auctori et misericordissimo Domino, et Saluatori ac Redemptori uniuersorum, qui sanctam catholicam et apostolicam Ecclesiam desponsauit, et caput se huius nominare dignatus est, et membra corporis eius uos et nos in uno spiritu compaginata et conuenientia per operationem sancti Spiritus, et alternam consonantiam et conspiramentum exhibuit. Quinimo et  beatitudini sanctitatis uestre gratificas uoces debite commendamus, exorantes semper ad Deum, qui est super omnia Deus, quo sanctitatem uestram celestiis et propriis laboribus et certaminibus dignis et congruis recompenset uicissitudinibus; quippe qui solus est dator et largitor magnarum et uos decentium retributionum. uerumtamen et nostra humilitas memor caritatis uestre ac amabilis quem circa nos habet affectus, et ad hoc ipsum uoluntatem et meditationem habens, inuenit procurantem, ut mitteretur in uiam, que est ad magni nominis Romam, orationis causa, intimum filium nostrum reuerendissimum abbatem Fontis, et sceuophylaca magne ecclesie dominum Theognostum, et idcirco magis studuimus adimplere  desiderium uestrum, quem et misimus cum presenti epistola nostra uisitaturum, et salutaturum, ac adoraturum fraternam sanctitatem uestram: nuntiaturum etiam et a Christo nobis donatam incolumitatem in hac uita multis passionibus et tribulationibus plena, quemadmodum ipse uoluit et iudicauit qui omnia sapienter et congruenter dispensat, et ante in tua piissimorum, et Christo amicorum, ac a Deo gubernatorum, atque diuinitus munitorum imperatorum nostrorum prosperitatem et tropea, et in melius de die in diem rerum Romani imperii translationem, ut et uos gaudentibus nobis congratulemini per mutuam unius corporis membrorum coaffectionem et compassionem, et iterum Dei boni gratia et cooperatione ad mediocritatem nostram maturius  remeaturum, et bona nuntia amabilissima uite uestre allaturum ad ecclesiam nostram, ut et in hac parte colletemur uobis, et eum, qui solus est inuestigabilis Dominus, et sapientissimus substantiarum factor, et continuus procurator uniuersorum, glorificemus et magnificemus, qui magis ac magis roboret sanctitatem tuam, et conseruet utrimque immaculatam atque illesam ad ecclesiasticorum negotiorum personarumque profectum, et utilitatem et gloriam omnitenentis Dei principalis benignitatis eius. Quod autem, sanctissimis uicariis paterne sanctitatis uestre adhuc presentibus, penitus perfectum non est, neque finem accepit, rogamus nunc terminari, et disponi perfecte, ac integre scribi ad humilitatem nostram de his lectoribus qui tonsi sunt  a Photii manus impositione: qui cum sint pene innumerabilis multitudinis in uniuersis regionibus et ciuitatibus Ecclesie, postulant ex necessitate aliorum fieri sacerdotalem prouectum: ut cognoscamus etiam et super hac re uestram uoluntatem atque decretum certissime et manifestissime, utrum sint digni promoueri ad maiores sacerdotii gradus, an non sint: dubium enim hoc tantum dimiserunt: et adhuc postulamus etiam de intimo filio nostro et fortissimo ueritatis agonista, Paulo uidelicet chartophylace, ut, si est possibilis in eum dispensationis aliqua ratio, recipiat dignitatem episcopatus, quemadmodum et antea in litteris nostris efflagitauimus. Deinde quoque super Theodoro, qui a nobis quidem consecratus est metropolita Carie multum autem laborauit,  et afflictus est ab initio iniuste ac inique deiectionis nostre, in nouissimis uero cum misero Photio conueniens, propter eius immensa tormenta que sibi resistentibus inferebat, consensit, et usque ad ultimum ipsius diem repenitens, nichilominus rursus corde contrito et spiritu humilitatis ueniam expetiuit. Prohibuerunt enim eum sacerdotio fungi quoquo modo sanctissimi uicarii almitatis uestre, et quod subscripserit, ut fatebantur in eam, que facta est ab infelicissimo Photio quasi depositio beatissimi et optimi Patris nostri Nicolai decessoris sanctitatis tue. Hec sunt de quibus rogamus sanctitatem uestram, ut, si possibile sit, utatur uerbo dispensationis et misericordie in his, cum alia omnia optimum  et commodum finem ac dispositionem susceperint. Ceterum dona nobis sanctas et cum Deo loquentes orationes tuas, sanctissime et imitator Dei frater noster: donet is nobis per multa annorum curricula utrimque incolumes. Indicia uero magne et care dilectionis nostre misimus sanctitati tue ista, Grecolatinum euangelium diligentissime correctum, orarium deauratum, casulam optimam, theriacam probatissimam. Deus autem qui omnia condidit, et contrariarum qualitatum operationem in unam et eamdem  coaptauit suostantiam, et continet, et saluat, per sanctas orationes tuas pacificet magis ac magis, et consonantem ac unius opinionis a finibus usque ad fines sanctam catholicam et apostolicam Ecclesiam habere dignetur.

Adrianus episcopus, seruus seruorum Dei, dilectissimis ac spiritualibus filiis Basilio, Constantino et Leoni, piissimis et tranquillissimis imperatoribus.

Lectis excellentis imperii uestri . . . Reliqua uide Patrologie tomo CXXII, inter epistolas Adriani pape.





SANCTA Synodus septima generalis NICAENA SECUNDA Anastasio Bibliothecario interprete.




PRAEFATIO ANASTASII IN SEPTIMAM SYNODUM AD IOANNEM uIII PONTIFICEM MAXIMUM.

 Domino coangelico Ioanni pontifici summo et uniuersali pape Anastasius exiguus.

Ex interpretata nuper decessori uestre beatitudinis Adriano [a 1Kb] reuerende memorie pape sancta octaua et uniuersali synodo, indecorum et inconueniens arbitratus sum septimam synodum [b 1Kb] , que presidente in uicariis suis beate recordationis predecessore uestro Adriano [c 1Kb] apud Niceam secundo conueniens sub Irene seu Constantino imperatoribus celebrata est, non habere Latinos. Nam nulla ratione octaua dicitur uel teneri poterit, ubi septima non habetur: non quod ante nos minime fuerit interpretata, sed quod interpres pene per singula relicto utriusque lingue idiomate, adeo fuerit uerbum e uerbo secutus, ut quid in eadem editione intelligatur,  aut uix aut nunquam possit aduerti, in fastidiumque uersa legentium, pene ab omnibus hac pro causa contemnatur. Unde a quibusdam nec ipsa lectione, ut non dicam transcriptione, digna penitus iudicatur: quod ipse intuens, nec proprio infirmo corpori parcens, auxiliante Domino hanc nisus sum interpretari Latinis, indecens et incongruum censens uestram maxime omnium Ecclesiarum magistram, Romanam uidelicet Ecclesiam, eadem synodo defraudari,  cum uideam posteriori, id est octaua, magnificentissime decorari. Presertim cum sacre bibliothece uestre, cuius minister uestra dignatione consisto, ex hoc quod desuper mihi datum est, debitor sum ministrare: si tamen emulatus Apostolum, ministerium meum studeam honorare. Sane notandum est, quedam in hac synodo ex apostolorum et sexte uniuersalis synodi canonibus et sententiis inueniri, que penes nos interpretata nec habentur nec admittuntur. Et certe de apostolorum canonibus liquido nouimus, quoniam his quidam facile [facilem] non prebuere consensum. Sed et predecessor uester beatissimus papa Stephanus non ex his plusquam quinquaginta recipiendos synodice promulgauit; licet quedam constituta pontificum ex ipsis canonibus  assumpta esse uideantur. Unde apostolatu uestro decernente non solum illos solos quinquaginta canones Ecclesia recipit, [d 1Kb] sed et omnes eorum [e 1Kb] , utpote Spiritus sancti tubarum, quin et omnium omnino probabilium Patrum, et sanctorum conciliorum regulas et institutiones admittit, illas duntaxat que nec recte fidei, nec probis moribus obuiant, sed nec sedis Romane decretis ad modicum quid resultant, qui potius aduersarios, id est hereticos, potenter  impugnant. Ergo regulas, quas Greci a sexta synodo perhibent editas, ita in hac synodo principalis sedes admittit, ut nullatenus ex his ille recipiantur, que prioribus canonibus uel decretis sanctorum sedis huius pontificum, aut certe bonis moribus inueniuntur aduerse: quamuis omnes hactenus ex toto maneant apud Latinos incognite, quia nec interpretate; sed nec in ceterarum patriarchalium sedium, licet Greca utantur lingua, reperiantur archiuis: nimirum quia nulla earum cum ederentur, aut promulgans, aut consentiens, aut saltem presens inuenta est, quanquam eosdem Patres illas Greci promulgasse perhibeant, qui in sexta synodo sunt inuenti: sed hoc nullis probare certis possunt indiciis. In eo sane, quo frequenter uniuersalem ecumenicum  in hac synodo Greci patriarcham suum inconuenienter appellant, apostolatus uester adulationi ueniam det, sepe prelatis suis non sine reprehensione placere studentium. uerum cum apud Constantinopolim positus frequenter Grecos super hoc uocabulo reprehenderem, et fastus uel arrogantie redarguerem; asserebant, quod non ideo ecumenicum, quem multi uniuersalem interpretati sunt, dicerent patriarcham, quod uniuersi orbis teneat presulatum; sed quod cuidam parti presit orbis, que a Christianis inhabitatur. Nam quod Greci ecumenem uocant, a Latinis non solum orbis, a cuius uniuersitate uniuersalis appellatur, uerum etiam habitatio, uel locus habitabilis nuncupatur. Sed et illud notandum, quoniam ubicunque in huius synodi textu  subsistentiam posui, personam intelligi uolui. Quod enim Grece hypostasis dicitur, hoc nonnulli personam, nonnulli uero subsistentiam interpretati sunt. Porro subsistentiam multi personam, multi uero substantiam etiam intellexerunt. At illos ego secutus, qui subsistentiam non substantiam, sed personam intelligi uoluerunt , ubicunque Grece in hoc codice hypostasim reperi, in subsistentiam transtuli, hanc personam, sicut et alii quamplurimi, uolens intelligi. Tanta igitur auctoritate sancta Ecclesia predita non potest dissimulare: non potest quisque semet rationabiliter ab imaginum sacrarum adoratione auertere. Alioquin uestra debet pia doctrina doceri, censuraque apostolica corrigi.  Presertim cum nulli sit fas a suo capite discidendi [discedendi], nec quod uestram uiderit tenere sedem, que omnium est magistra, quoquomodo respuendi. Que enim super uenerabilium imaginum adoratione presens synodus docet, hec et apostolica sedes uestra, sicut nonnulla conscripta innuunt, antiquitus tenuit, et uniuersalis Ecclesia semper uenerata est, et hactenus ueneraretur: quibusdam duntaxat Gallorum exceptis, quibus utique nondum est harum utilitas reuelata. Aiunt namque quod non sit quodlibet opus manuum hominum adorandum; quasi non sit codex Euangeliorum opus manuum hominum, quem quotidie osculantes adorant; uenerabilior cane, quem non esse opus manuum hominum proculdubio non negabunt. Similiter et forma sancte crucis,  quam se adorare omnes ubique Christiani fatentur: in quo uidelicet considerare libet, quia si quamlibet crucem auream uel argenteam aut ligneam adoramus, que utique non eadem est ipsa crux, in qua salus nostra patrata est, sed figura et imago eius; quare non adoremus figuram et imaginem eius, qui eamdem salutem operatus est in medio terre? uenerabilior namque est qui salutem operatus est, quam ea materia, in qua idem salutem operatus est. Ac per hoc magis adoratione digna imago Christi salutem operantis, quam imago crucis salutem tantummodo baiulantis. Quamobrem, beatissime papa, super montem excelsum ascende, sta in fortitudine, quasi tuba uocem exalta. Ecce enim Deo auctore, angelo tua, ut quondam Petri , percutiente  latera surrexisti; lumbos accinxisti, lucernam accendisti, zelo Dei comederis. Superest tantum, ut fidem quam credis, doceas; uiam quam tenes, cunctis ostendas: quatenus Deo auctore, te filio excussorum, prophetarum scilicet et apostolorum, ductore, per inuia nos omnes Christi oues solertie tue per Petrum et in petra commisse, inoffensis gressibus incedamus, et ad amena uite perennis pascua Christo aperiente, qui claues regni in ipso et per ipsum tibi tradidit, feliciter ingredi mereamur. Apostolatum uestrum ad exaltationem Ecclesie sue, ac communem nostrum salutem, per multos annos gratia superna custodiat, domine sanctissime papa.



TITULI designantes in breui que in hoc codice continentur.


 Prima actio continet testimonia diuersarum probabilium Scripturarum, quibus ostenditur hereticos ab heresi ad orthodoxam fidem conuersos posse suscipi. Similiter et eos, qui cum fuerint sintue orthodoxi, manus tamen impositionem ab hereticis habuerunt.

Secunda uero continet actio lectionem epistolarum Adriani pape Romani, et secundum tenorem  earum cunctorum sacerdotum qui interfuerunt synodo, professionem et promulgationem.

Tertia autem actio continet receptionem antistitum ab heresi conuersorum, et synodica Tarasii patriarche, et rescripta orientalium sacerdotum, nec non et subscriptiones episcoporum, Adriani pape  ac Orientalium pontificum scripta approbantium, et ita se sapere profitentium.

Quarta dehinc actio circumfert testimonia sacre Scripture ac diuersorum sanctorum Patrum pro imaginibus.

Quinta preterea continet actio testimonia ostendentia, Iconomachos equalia super imaginibus reprobis quibusque operari uel sapere hereticis.

Sexta uero designat actio hereticorum blasphemias, et harum ualidam destructionem.

 Septima porro circumfert actio terminum sancte synodi huius, subscriptiones episcoporum, epistolam synodi imperatoribus missam. Item aliam ad clerum Constantinopolitanum; sermonem laudatorium, et canones ab eadem synodo promulgatos. Item epistolam Tarasii sanctissimi patriarche ad Adrianum summum pontificem pro synodo. Item eiusdem ad eumdem de non ordinandis ecclesiasticis officiis per pecunias. Item eiusdem ad Ioannem presbyterum, hegumenum et anachoretam, pro eadem re.





CONSTANTINI ET IRENES AUGG. DIuALIS SACRA Ad sanctissimum et beatissimum Adrianum papam senioris Rome directa.


 Qui a Domino nostro Iesu Christo uero Deo nostro suscipiunt siue imperii dignitatem, siue principalis sacerdotii honorem, debent que illi placita sunt, et cogitare et curare, et creditos sibi ab illo populos secundum eius uoluntatem regere et gubernare. Ergo debitum nobis et uobis, o sanctissimum caput, hoc est, ut irreprehensibiliter que eius sunt sapiamus, et in suis uersemur, utpote ab ipso nos quidem imperium, uos uero principalis sacerdotii dignitatem suscipientes. Incipimus ergo hinc sermonem. Scit uestra paterna beatitudo que pridem facta sunt in hac nostra regia ciuitate propter uenerabiles imagines; qualiter qui ante nos regnauerunt, eas destruxerunt, et in dehonestatem atque iniuriam posuerunt:  et omnem populum qui hic est, imo orientalem eodem modo seduxerunt, et in propriam uoluntatem retraxerunt; usquequo Deus suscitauit nos regnare in his, qui in ueritate querimus gloriam eius, et tenere que tradita sunt ab apostolis suis et omnibus suis doctoribus. Unde nunc constanter cum mundo corde et uero cultu, que ad Deum pertinent, una cum omnibus subditis nostris et his sacerdotibus doctissimis, locuti sumus, et cum consilio decreuimus, ut fieret uniuersale concilium. Et rogamus uestram paternam beatitudinem; imo uero Dominus Deus rogat, qui uult omnes saluos fieri et in agnitionem ueritatis uenire ; ut det se ipsam, et nullam tarditatem faciat, et ascendat huc in stabilitatem  et firmitatem antique traditionis super uenerabilibus imaginibus: debitum enim illi est hoc facere; agnoscit uero quia scriptum est: Consolamini, consolamini populum meum sacerdotes, dicit Dominus . Et: Labia sacerdotum custodiunt scientiam, et de ore eius egredictur lex, quoniam angelus Domini exercituum est . Et iterum diuinus et ueritatis predicator Apostolus, qui ab Ierusalem et circuitu usque Illyricum predicauit Euangelium, sic mandauit: Pascite gregem Domini cum disciplina,  quem acquisiuit proprio sanguine . Et tanquam uerus primus sacerdos, et is qui in loco et sede sancti et superlaudabilis apostoli Petri presidet, sicut dictum est, ascendat, et simul cum omnibus sacerdotibus, qui hic sunt, inueniatur, et uoluntas Domini fiat: Ubi enim sunt duo uel tres congregati in nomine meo, sicut euangelice didicimus, ibi sum in medio eorum . Certificetur enim et confirmetur a magno Deo et rege, omniumque Domino nostro Iesu Christo, et a nobis seruis eius, quod ascendentem uestram paternam et sacram beatitudinem huc cum omni honore et gloria habemus et suscipere, et que opportuna sunt impartiri. Et iterum expleto capitulo, quod beneplacito Dei Christi speramus fieri, cum honore et magnitudine preire  illam habemus ad remeandum ad propria. Si enim non potuerit ascendere huc  eligat uiros honorabiles, habentes scientiam, et dirigat una cum syllabis, ut inueniantur ex persona sacre et paterne uestre beatitudinis hic. uerumtamen conuenientibus ipsis cum omnibus sacerdotibus qui hic sunt, synodice confirmetur antiqua traditio sanctorum Patrum nostrorum, et confundatur omne zizanium male plantatum, et Domini nostri Saluatoris Iesu Christi uerbum impleatur, quoniam porte inferi non preualebunt aduersus eam . Et ex hoc non sit schisma et separatio in una sancta catholica et apostolica Ecclesia, cuius est caput ipse Christus uerus Deus noster. Constantinum preterea  sanctissimum episcopum Leontinum [Leontine] Christo amabilis Sicilie nostre insule, quem etiam noscit paterna uestra beatitudo, adduximus ad nos, et facie ad faciem loquentes direximus cum presenti nostra uenerabili iussione ad uos. Qui cum uenerit ad uos, continuo absolue eum, ut remeet ad nos, scribens nobis per ipsum aduentum tuum, quibus diebus habet moueri illinc et proficisci ad nos: porro sanctissimum episcopum Neapolitanum omnino tenere habet, ut cum ipso ascendat huc. Etenim  iter uestrum per Neapolim et Siciliam habet fieri; et super hoc stratego Sicilie iussimus, ut omnis requiei et honoris uestri curam habeat, quo ueniat uestra  paterna beatitudo ad nos.  Data Iu Kalendas Septembris, indictione 7, a regia urbe.



APOLOGETICUS Ad populum a TARASIO a secretis compendiose dictus die qua intimauerunt imperantes Irene et Constantinus populis, ut fieret patriarcha: qui et promotus est indictione octaua, anno a creatione mundi 6293.

 Immaculate fidei nostre, id est Christianorum custodes, et eorum que in gloriam Dei fiunt emulatores, fideles imperatores nostri, tanquam omnium  in beneplacitum eius, et in commodum nostrum, Christianorum uidelicet curam facientes, et maxime nunc ecclesiastica negotia diligenter et sollicite considerantes, quo summus sacerdos in hac regia urbe sua constitueretur, in sue pietatis animum me assumpserunt, et, ut manifestum mihi redderetur quod consiliati sunt, preceperunt. Cum ego hoc me indignum esse pronuntiarem, et nullam condescensionem facerem , iusserunt me adduci ante faciem uestram, pro eo quod et huius consilii participes effecti sitis. Et nunc, uiri Dominum timentes, et eum semper in cordibus uestris habentes, uos aio, qui Christi uocatione, ueri uidelicet Dei nostri, nominamini Christiani; audite breuis sermonis  ab exiguitate ac humilitate nostra rationem. Ego quidem quidquid piissimis imperatoribus nostris et per omnia orthodoxis responderim, etiam in conspectu uestro rationis mee apologia respondeo. Timore deprimor ad consentiendum huic electioni, et reuereor a facie Dei currere taliter et quomodolibet incircumspecte, ut non terribili damnationi succumbam. Si enim Paulus diuinus apostolus, qui Dei uoces audiuit, celumque habuit correptorem [Gr. scholam; al., correptionem], et paradisi inspector effectus est, audiuitque arcana uerba, et portauit nomen Dei in conspectu nationum et regum, Corinthiis scribens dicebat: Ne forte cum aliis predicauerim, ipse reprobus efficiar ; quomodo ego qui in mundo conuersatus, et cum laicis connumeratus,  imperatoriis ministrationibus militaui, sic absque diiudicatione atque circumspectione possum insilire ad sacerdotii magnitudinem? Horrendum conamen ad exiguitatem meam, et temerarium studium; causa uero timoris, et mee refutationis, hec est: Aspicio enim et uideo Ecclesiam, que super petram Christum Deum nostrum fundata est, scissam nunc et diuisam, et nos alias atque aliter loquentes, et aliter eos Christianos qui in Oriente unius nobiscum sunt fidei; sed et his concordantes Occidentales, et nos ab omnibus illis alienatos, et a se per singulos dies anathematizatos habere. Dira pena est  anathema, procul a Deo emittit, et e regno celorum persequitur, et ducit in tenebras exteriores. Nescit Ecclesie lex uel terminus sectam siue contentionem;  sed sicut nouit confiteri unum baptisma, unam fidem, ita et concordiam unam in omni ecclesiastico negotio. Nihil enim est in conspectu Dei tam acceptum atque placabile, quam ut unum simus, et una efficiamur Ecclesia catholica, quemadmodum in sincere nostre fidei symbolo confitemur. Et petimus nos, fratres, ut reor et uos, quoniam scio uos timorem Dei habere, a piissimis et orthodoxis imperatoribus nostris synodum uniuersalem colligi: ut efficiamur nos, qui unius Dei sumus, unum; et qui Trinitatis cultores existimus, uniti et unanimes et college; et qui capitis nostri Christi sumus, efficiamur corpus unum, compactum atque connexum: et qui sancti Spiritus sumus, efficiamur non contra inuicem, sed pro inuicem: et qui ueritatis existimus, efficiamur idipsum sapientes atque  dicentes, et non sit in nobis certamen siue dissensio: ut pax Dei, que exsuperat omnem sensum, muniat omnes nos: et si quidem iusserint orthodoxie propugnatores, imperatores uidelicet nostri, postulationi mee iuste annuere, consentio et ego, et iussionem eorum implebo: sin autem, impossibile mihi est hoc facere, ne subiiciar anathemati, et inueniar condemnatus in die Domini nostri et iusti iudicis; ubi neque imperator [imperatores], neque sacerdos [sacerdotes], neque princeps [principes], neque hominum multitudo poterit eripere me; et quidquid placuerit uobis, fratres, date apologie mee, imo uero petitioni mee responsum. Et libenter audierunt omnes que dicta sunt, consensum prebentes, ut fieret synodus. Quidam autem perpauci ex insipientibus  differebant. At uero qui a secretis, rursum ad populum disputans respondebat, quia dominus Leo imperator subuertit imagines; et quando synodus facta est, subuersas illas inuenit: et quod propter imperatoriam manum subuerse sunt, iterum questionem habet idem capitulum; quoniam antiquam consuetudinem in Ecclesia traditam presumpserunt, sicut eis libitum fuit, exterminare, sed ueritas Dei non est alligata. Promotus autem scripsit synodicas litteras patriarchis, Rome, Alexandrie, Antiochie, et sancte ciuitatis, quas inuenies 2 et 3 actione cum rescriptis eorum.



CONSCRIPTIO BREuIS


Indicans que facta sunt ante synodum.

 uenientibus itaque a Roma quidem Petro et Petro Deo amicissimis presbyteris, et deferentibus prelatas litteras: ab Oriente uero, Ioanne et Thoma reuerendissimis presbyteris et monachis atque syncellis patriarcharum ibidem existentium, et ipsis pari modo deferentibus prenotatas litteras, preceperunt instauratores [moderatores] imperii conuenire episcopos. Qui cum peruenissent in conseruatam a Deo et regiam urbem, apud Thraciam moras faciebant potentissimi principes. Plures autem ex ipsis [episcopis] in heresi Christianos accusantium uolutati conturbabant una cum quibusdam non pauco numero laicis, non admittendum ad efficiendam synodum, sed consentiendum depositioni et iniurie uenerabilium imaginum; et factiones non  paucas, et susurrationes contra patriarcham commouebant, ita ut conuenticula facerent. Hec ergo consiliantibus illis, aures non latuit patriarche, sed adhuc conciliabula sua facientibus, direxit eis, quia Constantinopolis episcopum habet, et preter notitiam eius non est uobis licentia conuenticula faciendi. Nam secundum canones depositioni subiicimini. Quo audito episcopi retraxerunt se timore quodam obsessi. Intrantibus itaque imperatoribus, et populi ordinibus, scholariis uidelicet, excubitoribus, et ceteris militiis que militabant in regia urbe, definitur fieri synodus in uenerabili templo sanctorum et laudabilium apostolorum. Igitur pridie quam status dies aduenisset, per meridiem commoti sunt milites furore feruentes, insaniamque spirantes; et  uenientes ad luterem sancte catholice Ecclesie, aliud atque aliud clamabant. Sed uox omnium in unum terminabatur, quia uidelicet non esset permissum fieri synodum. Porro patriarcha relata causa imperatoribus, nequaquam prohibitus est, quominus fieret episcoporum conuentus in predicto uenerabili templo [Gr. add., sed postridie facta est congregatio episcoporum in ipso]; factisque quibusdam allocutionibus tam a sanctissimo patriarcha, quam a Deo amabilibus antistitibus, et lectis quibusdam  synodicis conscriptis, que perhibent non oportere aliquando synodum uniuersalem fieri preter consensum ceterorum sanctissimorum patriarcharum: cumque legerentur hec, facta est turba militum, et ante ianuas uenerandi templi simultatem et clamorem faciebant, qui ex submissione quorumdam episcoporum, qui in synodo male sentiebant, ad hoc moti, reperti sunt esse. Quibus peractis, imperium per cubicularium omni synodo iussit dicere: Interim abscedite, ut populi inordinatum impetum euadamus; et posthac uoluntas Domini fiet: taliter quod antistitibus e templo egredientibus, quidam eorum ueritati resistentes cum turba concinnauerunt, et impie declamationem faciebant pseudosyllogi , ut septimam hanc synodum collaudantes atque nominantes. Cum ergo taliter malignum concilium clamorem emisisset, et hora esset quasi sexta, domum iam esurientes abibant, et ita commotio seditionis sopita est. Tunc imperatores iusserunt milites exire, quasi sub pretextu quidem hostilis aciei, dantes famam, quod gens Agarenorum hostiliter fuisset egressa. In ueritate autem eos foras pellebant de regia ciuitate. Ergo cum fecissent isti uiam usque ad Malagenam, per iussionem eorum omnes expellebant pariter et aspernabantur, ne horum cura fieret [et dimittebant, quod eorum opera non indigerent], iubentes singulos abire in  patriam suam. Quibus ita peractis, mansit Ecclesia anno uno quieta, tantummodo patriarcha uerbum ueritatis omnibus predicante. Et mox anno transacto, denuo precipiebant piissimi imperatores, ut fieret synodus in Nicenorum metropoli: et preceptum deueniebat in finem, episcopis quasi congregatis [episcopis s. cong.] in unum, similiter et patriarcha cum uicariis Orientis et Occidentis ad eamdem peruenit urbem: et facta est synodus beneplacito Dei secundum actiones que proferuntur.



MONUMENTA SYNODI APUD NICAEAM SECUNDO CELEBRATE.



ACTIO PRIMA.

 In nomine Domini et dominatoris Iesu Christi ueri Dei nostri, imperio piissimorum et amicorum Christi dominorum nostrorum Constantini et Irenes matris eius, octauo anno consulatus eorum, octauo Kalendas Octobrias, indictione 11.

Conueniente sancta et uniuersali synodo, que per diuinam gratiam et piam sanctionem eorumdem Deo confirmatorum imperatorum congregata est in Niceensium clara metropoli Bithiniensium prouincie: id est, Petro reuerendissimo archipresbytero sanctissime Rome Ecclesie scilicet apostoli Petri, et Petro reuerendissimo presbytero, monacho et abbate uenerabilis monasterii sancti Sabbe Rome siti, retinentibus locum apostolice sedis almi et sanctissimi archiepiscopi senioris Rome Adriani:  Tarasio almo et sanctissimo archiepiscopo magni nominis Constantinopoleos noue Rome, Ioanne ac Thoma reuerendissimis presbyteris, monachis et uicariis apostolicarum sedium Orientalis dieceseos, Agapito [Agapio: atque ita mss. codices] episcopo Cesaree Cappadocie, Ioanne episcopo Ephesi, Constantino episcopo Constantie Cypriorum insule, Nicolao episcopo Cyzici, Euthymio episcopo Sardis, Petro episcopo Nicomedie, Stauracio episcopo Chalcedonis, Elia episcopo Crete, Epiphanio diacono Ecclesie Catanensis et locum obtinente Thome archiepiscopi Sardinie; Ioanne monacho et locum obtinente Nicephori episcopi Dyrrachii, Damete episcopo Amasie, Nicolao monacho et abbate monasterii quod cognominatur Apri, et uicario metropoleos Tyanensium;  Constantino episcopo Gangrensium, Niceta episcopo Claudiopoleos, Theophylacto diacono et uicario Stauropolitanorum metropoleos, Eustathio episcopo Laodicee, Michele episcopo Synadensi, Constantino episcopo Perge, Anastasio episcopo Nicopoleos ueteris Epiri, Christophoro episcopo Phasidii, Theodoro episcopo Seleucie, Basilio episcopo Sylei, Nicolao monacho et uicario metropoleos Mocissi, Manuel episcopo Hadrianopoleos Thracie, Constantino episcopo Regii, Cyrillo monacho et locum retinente Nicete episcopi Gotthie, Theodoro episcopo Catane, Ioanne episcopo Tauromenie, Gaudioso episcopo Messane, Theodoro episcopo Panormi, Stephano episcopo Bibonensium, Constantino episcopo Leontine, Theodoro episcopo Tauriane,  Christophoro episcopo sancte Cyriace, Theotimo  [Theodoro] episcopo Crotonensium, Basilio episcopo Nessiorum, Constantino episcopo Canne [Carine], Ioanne episcopo Iereopoleos [Trocaleos], Theophane episcopo Lilybei, Theodoro episcopo Tropeorum, Sergio episcopo Nicoterensium, Galatone presbytero et locum retinente Stephani [Christophori] episcopi Syracusani, Theodoro episcopo Bizye, Mauriano episcopo Pompeiopoleos, Gregorio presbytero et uicario Smyrne. . . episcopo Leontopoleos, Sisinnio episcopo Parii, Eustratio episcopo Apamie [al., Amasie], Petro episcopo Germiorum, Ioanne episcopo Arcadiopoleos, Epiphanio episcopo Mileti, Gregorio presbytero et uicario episcopatus Nicopoleos, Niceta episcopo Protonesilorum [Preconnesi: Proconnesi], Eustratio episcopo Methymne, Leone episcopo Cii,  Ioanne episcopo Apri, Theophylacto episcopo Cypsallorum, Stephano [Theophane] episcopo Sugdaorum, Leone episcopo Mesembrie, Ioanne episcopo Nysse, Gregorio [Georgio] episcopo imperialium Thermarum, Gregorio [Georgio] episcopo Camulianensium, Sotherico episcopo Ciscisensium, Constantino episcopo Mastaurensium, Georgio episcopo Briulensium, Theodosio [Theodoro] episcopo Nysse, Theophylacto episcopo Tralle, Basilio episcopo Magnesie Anelii, Ignatio episcopo Prune [Prine], Sabba episcopo Aneorum, Basilio episcopo Magnesie Meandri, Gregorio episcopo Paleaspoleos, Theophane episcopo Cale, Leone [Leontio] episcopo Algizorum, Nicodemo episcopo Euazensium, Lycasto episcopo Baretensium, Theophylacto episcopo Hypepensi,  Eustathio episcopo Erythrensium, Theophane [Theophylacto] episcopo Lebedi, Stratonico episcopo Cyme, Theophylo episcopo Cunnensium [Tymnorum: Tyranensium], Cosma episcopo Myrrhine, Olbiano episcopo Elee, Pardo episcopo Pitane, Basilio episcopo Pergami, Basilio episcopo Adramytii, Marino episcopo Atandri, Ioanne episcopo Assi, Leone episcopo Phocie, Nicephoro diacono et uicario Gargarensium, Constantino diacono et uicario Agahe, Theognide uicario Sion, Theophylacto uicario Tei, Ioanne episcopo Rhedesti, Ioanne episcopo Prauidos [Panii: Panidos] Melchisedech episcopo Calliopoleos [Callipoleos], Leone episcopo Madyti, Sisinnio episcopo Zuruli, Theophylacto episcopo Chariopoleos, Thoma episcopo Daonii, Gregorio episcopo  Theodoropoleos, Sisinnio episcopo Chalcedonis [Chalcidis]  Thracie, Ioanne episcopo Bryseos, Beniamin episcopo Lizici, Constantino episcopo Iuliopoleos, Petro episcopo Aspone, Synesio episcopo Cinne, Theophilo episcopo Anastasiopoleos, Leone episcopo Minzi, Anthimo episcopo Berinopoleos, Spyridone episcopo Cyprensium [Cythrorum], Eustathio episcopo Solensium, Theodoro [episcopo] Citii, Georgio episcopo Trimithuntensium, Alexandro episcopo Amathuntos, Michele episcopo Meletiopoleos, Theodoro episcopo Germe, Basilio episcopo Adranuthyrensium, Leone episcopo Pemanini [Pomanini], Symeone episcopo Oce, Strategio episcopo Dardanensium, Ioanne episcopo Lampsaci, Theodoto episcopo Paleorum, Niceta episcopo Hilei, Leone episcopo Troadensium, Theodoro episcopo Abydi, Anastasio episcopo  Tripoleos, Leone episcopo Traculorum, Stephano episcopo Salensium, Ioanne episcopo Tabalensium, Stephano episcopo Silandi, Ioanne episcopo Setensium, Theophane episcopo Myonie [Meonie], Lycasto episcopo Philadelphie, Michele episcopo Tralle, Georgio [Gregorio] episcopo Gordorum, Ioanne episcopo Dalde, Eustathio episcopo Orcane, Theopisto episcopo Hermocapelie, Dauid episcopo Helenopoleos, Cyrione episcopo Loti [Lophi], Theophylacto episcopo Apolloniadis, Constantino episcopo Cesaree Bithynie, Georgio episcopo Basinopoleos, Leone episcopo Ariste, Nicephoro episcopo Hadrani, Basilio presbytero et uicario Dascylii, Niceta episcopo Mele, Neophyto episcopo Gordoseruorum, Leontio episcopo Line [Libe], Leone episcopo Aspendonensium,  Ioanne episcopo Hetenensium, Leone episcopo Amisi [Aminsi], Constantino episcopo Zelensium, Mariano uicario Zalichi, Gregorio episcopo Sinope, Georgio episcopo Nicopoleos [superioris], Constantino episcopo Asimensium [Sasimorum], Gregorio [Georgio] episcopo Amastre, Heraclio episcopo Iunopoleos, Theophane episcopo Sorensium, Niceta episcopo Dadybrensium, Theophilo episcopo Prusiadis, Constantino episcopo Cratie, Niceta episcopo Hadrianopoleos, Ioanne episcopo Heraclee Ponti, Theodoro episcopo Comanensium, Niceta episcopo Brizei [Bryzei], Nicephoro episcopo Clanensium, Leone episcopo Trocnadensium, Leone episcopo Corydalensium, Anastasio episcopo Patarensium, Georgio episcopo Nisse, Stephano episcopo  Araxorum, Theodoro episcopo Pinnarorum, Nicodemo episcopo Sidymensium, Georgio episcopo Huniandi, Constantino episcopo Candibensium, Stauracio episcopo Zenonopoleos, Leone [Leontio] episcopo Limyrensium, Stephano episcopo Caunensium, Constantino episcopo Thensium [Tlensium], Constantino episcopo Combensium, Petro diacono et uicario Oricandensium, Ioanne diacono et uicario Phaselidis, Theophylacto diacono et uicario Carie, Gregorio episcopo Cibyre, Basilio episcopo Tabensium, Dorotheo episcopo Neapoleos, Constantino episcopo Alabandensium, Gregorio episcopo Heraclie, Dauid episcopo Iassi, Gregorio episcopo Mylassensium, Sergio episcopo Beligiensium [Begyliensium], Ioanne  episcopo Mindi, Stauracio episcopo Stadie, Gregorio episcopo Stratonicie, Anthimo episcopo Hylarimensium, Theophylacto uicario Amyzonis, Niceta uicario Halicarnassi, Mauriano uicario Ceramensium, Theodosio episcopo Chonensium, Michele episcopo Cheretopensium, Pantaleone episcopo uelentie, Georgio episcopo Peltensium, Christophoro episcopo Atanasi, Leone episcopo Eumenie, Paulo episcopo Acmonie, Gregorio episcopo Timenutherensium, Leone episcopo Traianopoleos [Tranopoleos], Leone episcopo Aleus, Nicephoro episcopo Lundensium, Georgio episcopo Appie, Constantino episcopo Eucarpie, Michele episcopo Hierapoleos, Niceta episcopo Nacolie, Christophoro episcopo Promissi [Probyssi], Nicolao episcopo Phytie, Theophylacto  episcopo Cinnabori, Niceta episcopo Augustopoleos, Constantino episcopo Cottyaii [Cotyei], Georgio episcopo Mediei, Theophylacto economo et uicario Hypsi, Stephano electo Hotrensium, Ioanne electo Hectorii, Constantino episcopo Ambladensium [Amaladensium], Epiphanio episcopo Pertensium. Sisinnio episcopo Philomelii, Michele episcopo Pappensium, Theodosio episcopo Sagallai [Sagallassi], Sisinnio episcopo Apamie Ciboti, Constantino episcopo Conane, Nicephoro episcopo Adadensium, Petro episcopo Tyasi, Leone episcopo Bare, Petro episcopo Seleucie Pisidie, Leone [Leontio] uicedomino et uicario Sozopoleos, Mariano episcopo Magydensium, Paulo episcopo Attalie, Nicephoro episcopo Floggensium, Leone [Leontio] episcopo Andidensium,  Leone episcopo Sibyllensium, Manzone episcopo Pracanensium, Theodoro episcopo Germanicopoleos, Eustachio episcopo Cylindereos, Sisinnio episcopo Syce, Zacaria episcopo Cardabudensium, Sisinnio episcopo Musbadensium, Eustathio episcopo Lamensium, Theophylacto episcopo Zenupoleos, Constantino episcopo Dalisandi, Anastasio episcopo Lauzendensium, Macario episcopo Arcandorum.

Sedentibusque ante sacratissimum ambonem templi sanctissime magne ecclesie que cognominatur Sophia, presentibus et audientibus gloriosissimis et magnificentissimis principibus, id est Petrona laudatissimo exconsule, patricio et comite Deo conseruandi imperialis officii [Gr. obsequii], et Ioanne imperiali ostiario et logotheta imperialis [militaris]  logothesii, et reuerendissimis archimandritis, hegumenis et monachis, propositis sanctis et intemeratis Dei Euangeliis.

Reuerendissimi episcopi Sicilie insule dixerunt: Dignum ducimus, et per omnia huic sancte et uniuersali synodo conueniens esse perspicimus, ut ad exquirendorum inchoationem capitulorum sanctissimus et summus ac eximius pastor et presul regie Constantinopoleos noue Rome proemium faciat, et ostium uerbo aperiat, et que congrua sunt, uociferando pronuntiet. Sancta synodus dixit: Fiat secundum postulationem sanctissimorum episcoporum.

Tarasius sanctissimus et beatissimus patriarcha  Constantinopoleos dixit: Opportunum est nunc dicere propheticam illam uocem, quam sepe audiuimus per Euangelium predicari: Erunt praua in directa, et aspera in uias planas . Quando enim Deus facit aliquid, omnis in his que aguntur facilitas sequitur, quoniam uoluntati eius resistit nullus. Nam etsi ex antiqui hostis immissione, qui uult concitare super [semper et conturbare] sanctam Ecclesiam catholicam, preterito anno Kalendis Augusti in Deo conseruata regia urbe presidentibus nobis in uenerabili templo tubarum spiritus, sanctorum uidelicet et laudabilissimorum apostolorum, commota est multorum turba uirorum furore ac amaritudine plena, ut in nos manus iniiceret; ex qua manu diuina erepti sumus, habentes in  auxilium quosdam episcopos, qui facile numerari possunt, quorum nomina uoluntarie preterimus, quoniam omnibus nota sunt: et ad modicum uisi sunt prohibuisse loqui, et confirmare pium ueritatis sermonem. Sed mitissimi imperatores nostri diuinitus acti, cum essent orthodoxie propugnatores, et sinistre opinionis obluctatores, non dederunt somnum oculis suis, et palpebris suis dormitationem, donec tabernaculum Dei, id est, Ecclesiam eius in unum restituerent, et pacificum hanc habitaculum redderent. Quapropter consilio et uoluntate Dei rursus in idipsum congregauerunt nos. uerum pro his bonas recipient uicissitudines a Christo omnium nostrum imperatore, qui ad has multipliciter remetiendum potentissimus est. Nos ergo, sacrati uiri,  adiutorem illum inuocantes, et in pectore nostro timorem eius habentes, futurumque iudicium in mente recipientes, accingamur lumbos mentis nostre in ueritate, et uigilantes in omnibus secundum Apostolum, equilibraminis iudicium iudicemus; et omnem uocum nouitatem, ambitum atque superfluitatem tanquam puro tritico superseminata zizania, sine omni dilatione radicitus euellamus, ut pote ueritati obuiantia, et Ecclesie repugnantia. Que enim in ea tradita sunt, non sunt est et non, sed est : existunt in ueritate, et permanent incorrupta et immutilata in sempiterna secula. Sine mendacio quippe est qui repromisit dicens: Porte inferi non preualebunt aduersus eam ; et si certificati fuerimus [sumus] quod placabile sit in conspectu Dei,  conueniant qui preterito anno restitere ueritati. Si quis est in illis sermo uel contradictionis uel etiam ratiocinationis, dicant. Ita namque omnis examinatio manifesta fiet.

Constantinus sanctissimus episcopus Constantie Cypri dixit: Si uidetur huic sancte et uniuersali synodo, secundum que dicta sunt a sanctissimo et beatissimo patriarcha Tarasio, ingrediantur sanctissimi episcopi qui in hac criminati sunt parte, in conspectu huius sancte et uniuersalis synodi.

Sancta synodus dixit: Ingrediantur. Et ingressi sunt episcopi qui predicti sunt. Cumque ingressi fuissent, gloriosissimi principes dixerunt: Domini nostri benigni honorabilem et adorandam sacram  iusserunt mittere ad omnem sacratum synodum uestram. Et audite.

Sancta synodus dixit: Confirmet Deus imperium bonorum dominorum nostrorum! Et delatam in manibus gloriosissimus a secretis Leontius eamdem piam sacram legit.

Sacra. Constantinus et Irene fideles imperatores Romanorum, sanctissimis episcopis, qui in uoluntate et gratia Dei, et iussione pii imperii nostri conuenerunt in Nicena synodo.

Sapientia, que uere Dei et Patris est per naturam, Dominus uidelicet iehsu Christus uerus Deus noster per diuinam suam et magnam carnis dispensationem remouens nos ab errore idolorum, nostram assumpsit, et cooperatione connaturalis sui  Spiritus renouauit naturam: et primus pontifex factus, hac uos appellatione dignos effecit, o sacri uiri. Ipse igitur pastor bonus, qui ouem que errauerat super humeros portauit, hominem qui deciderat, proprio gregi, angelicis uidelicet et administratoriis uirtutibus suis consocians, reconciliauit nos in semetipso; medioque macerie sublato pariete, soluit inimicitiam in carne sua, pacificam nobis conuersationem condonans. Propter quod euangelice omnibus predicans edicebat: Beati pacifici, quoniam ipsi filii Dei uocabuntur . Ergo intra hanc beatitudinem, que nobis nobilitatem adoptionis filiorum donauit, inueniri pium imperium nostrum uolens, ad pacem et concordiam omnem Romanam rempublicam nostram dirigere festinat. Precipue  autem sanctarum Dei Ecclesiarum boni ordinis sollicitudinem sumere cupit, atque sacerdotum mercari semper unitatem procurat, Orientis, Septentrionis, Occidentis et Meridiei: et presules adsunt, Deo uolente, per uicarios suos una cum reciprocis rescriptis ad synodicas litteras que misse sunt a sanctissimo patriarcha. Ista enim antiquitus lex synodica catholice Ecclesie, que a finibus usque ad fines suscepit Euangelium. Igitur beneplacito et nutu eius congregauimus uos sanctos sacerdotes ipsius, qui disponitis testamentum eius super incruenta sacrificia, ut diffinitionibus synodorum que recte dogmatizauerunt, iudicium uestrum simile fiat, et cunctis splendor spiritus illucescat: Nemo enim accendens lucernam, ponit eam sub modio, secundum  Domini uocem, sed super candelabrum, ut luceat omnibus qui in domo sunt . Sic enim et legislationes, que olim a patribus nostris pie tradite sunt nobis, sequemini, et sancte Dei Ecclesie in pacifico ordine permanebunt. Adeo quippe confligimus pro ueritate, et ad pietatem contendimus, et ecclesiastico ordini consulimus, antiquam legislationem confirmare uolentes, ut et militaribus consiliis detenti, et reipublice curis uacantes, primum opus habeamus paciferam obseruantiam Ecclesie catholice, et in secundo hoc ponentes, ad sacratissimam uestram non fatigemur synodum congregandam; dantes unicuique licentiam, ut sine omni subtractione loquatur que sibi uisa fuerint, ut distincta  [districta] examinatio fiat, et magis fiducialiter ueritas agatur, quatenus et Ecclesiarum dissensio funditus abigatur, et pacis compago nobis omnibus coaptetur. Et quoniam Paulus sanctissimus patriarcha cum secundum diuinam uoluntatem a presentibus uinculis absoluendus, et hanc peregrinationem dimissurus, atque ad habitationem, imo uero ad ipsum Dominum Christum profecturus esset, episcopatum refutauit, uitam eligens monachorum: nobis autem interrogantibus eum, quamobrem hoc fecerit, respondit: Quia si morte preoccupatus fuero in episcopatu Deo conseruande regie urbis, anathema habebo a tota catholica Ecclesia, quod ducit in tenebras exteriores, que preparate sunt diabolo et angelis eius: eo quod synodum quamdam dicant  hic effectam, que subuertat imaginales picturas, quas Ecclesia catholica tenet, amplectitur, et ad commemorationem principalium suscipit. Hoc animam meam conturbat, hoc me in commonitionem adducit, quomodo effugiam iudicium Dei, pro eo quod cum huiusmodi uiris conuersatus fuerim et computatus. Hec uero etiam quibusdam gloriosissimorum principum nostrorum locutus est, et sic uita excessit. Hanc ergo terribilem sententiam considerante pio imperio nostro, quanquam et ante hoc ex multis audiuerimus huiuscemodi iurgium, consilium nobiscum consiliati sumus, quidnam deberet fieri.

Et deliberauimus in consilio nostro, quod cum ordinatus foret patriarcha, que dicta fuerant, mox perciperent finem. Accersentes ergo uiros ecclesiasticorum  negotiorum expertos, et Christum Deum nostrum inuocantes, et consilium cum eis facientes, quisnam dignus esset prouehi ad sacerdotii cathedram huius Deo conseruande regie ciuitatis, et unius consilii animique omnibus factis, in Tarasium qui nunc in pontificali presidet dignitate, dabatur decretum. Hunc itaque aduocantes, ea que dicta sunt et decreta super eo, pronuntiauimus: qui nequaquam annuere uoluit, neque consensum his que decreta fuerant, effici postulabat. Cumque nos eum, quamobrem obedire minime pateretur, percontati fuissemus: primo quidem respondit excusans se et super se iugum sacerdotii dicens. Nos autem intelligentes, quod excusationem quamdam faceret proponens non obediendum, nequaquam ab  eo, sed permansimus persuadere illi conantes, quod susciperet summi sacerdotii dignitatem. Ipse itaque uidens instantiam nostram, causam renuntiationis annuntiabat. Quoniam uideo, inquit, et conspicio Ecclesiam, que super petram, Christum scilicet Deum nostrum, fundata est, scissam nunc et diruptam, et nos aliud loquentes, et eos qui ex Oriente unius nobiscum fidei sunt, Christianos uidelicet, aliter, et concordantes his qui ex Occidente consistunt, nosque alienatos ab illis uniuersis, et per singulos dies ab omnibus anathematizatos, agnosco: et quia synodum uniuersalem posco fieri, dum uicarii tam a papa Romano, quam ab Orientis principibus sacerdotum inueniuntur. Hec nos innotescentes in presentia  sacerdotum et gloriosissimorum principum nostrorum, et totius Christo amabilis populi nostri, qui tunc hic aderant, uirum eduximus, et in presentia eorum quidquid nobis responderat, et ipsis affatus est: at uero uniuersi illi hec audientes libenter acceperunt, postulantes pacificum et pium imperium nostrum, ut fieret uniuersalis synodus. Ergo huic petitioni annuimus, Deo uos, ut ueritatem dicamus, congregare uolente, et nos ad id dirigente. Igitur quoniam a toto terrarum orbe collegit uos Deus, consilium suum statuere uolens; ecce propositis sanctis Euangeliis, et intelligibiliter clamantibus, Iuste iudicate : state stabiles pietatis propugnatores, et omnem nouitatem uocum, et nouiter apparentem seditionem recidere procurate, quemadmodum  et Petrus primus princeps [principum] collegii apostolici, qui seruilis deceptionis amentia percussa, Iudaice auditionis sensum gladio abstulit . Extendite securim spiritus, et omnem arborem germinantem fructum contentionis et dissensionis ac introducte nouitatis, aut magisterialibus uocibus transplantate, aut canonicis increpationibus concidite, et in ignem future gehenne transmittite: ut integrum Ecclesie corpus compactum et conueniens atque paterna traditione corroboratum pax spiritus custodiat, et totius Romane reipublice nostre constitutio simul tranquilla cum fidei tranquillitate consistat. Litteras autem suscepimus missas ab Adriano sanctissimo papa senioris Rome per uicarios ipsius, Petrum scilicet  primum presbyterum, et Petrum Deo amabilem presbyterum et hegumenum, qui et uobiscum sedere uidentur: et iubemus secundum ius synodicum in audientiam omnium recitari. Et cum debito silentio his auditis una cum apicibus in duobus quaternionibus a summis sacerdotibus, et sacerdotibus Orientalis dieceseos destinatis, per Ioannem reuerendissimum monachum et dudum syncellum patriarchalis Antiochie sedis, et Thomam presbyterum et hegumenum; qui et ipsi ecce uobiscum adsunt: per ipsos [ipsas] cognoscetis, qualis sit Ecclesie catholice sensus.

Sancta synodus dixit: Conseruet Deus imperium ipsorum! Longos faciat Deus annos eorum! Peramplius gaudere concedat illos!

 Et adductus est Basilius Ancyre, et Theodorus Myrorum, et Theodosius Ammorii: et stantibus eis in medio sancte synodi, Basilius episcopus Ancyre dixit: Quantum erat ad potentiam meam, domini, quesiui causam, et omni satisfactione accepta, accessi ad catholicam Ecclesiam ego nouissimus seruus uester. Tarasius sanctissimus patriarcha dixit: Gloria Deo, qui uult omnes saluari, et ad agnitionem ueritatis uenire .

Basilius episcopus Ancyre ex libello ita legit. Legislatio est ecclesiastica canonice tradita desursum ab initio tam a sanctis apostolis, quam a successoribus eorum, sanctis uidelicet Patribus nostris atque magistris; sed et sanctis et uniuersalibus sex synodis,  seu localibus conciliis que orthodoxe collecta sunt, ut ab heresi quacunque ad orthodoxam confessionem et traditionem catholice Ecclesie conuersi, in scriptis suam abnegent heresim, et fidem confiteantur orthodoxam. Unde et ego Basilius episcopus ciuitatis Ancyre proponens uniri catholice Ecclesie, Adrianoque sanctissimo pape, et Tarasio beatissimo patriarche, seu sanctissimis et apostolicis thronis Alexandrie, sed et Antiochie, et sancte ciuitatis, necnon omnibus orthodoxis pontificibus et sacerdotibus, presentem hanc confessionem [professionem] meam facio in scriptis, et offero uobis, qui ex apostolica auctoritate potestatem sumpsistis. In hoc ipso etiam ueniam expeto a diuinitus collecta beatitudine uestra, pro hac tarditate mea. Oportebat  enim ut non orthodoxa confessione fraudarer; sed summe indisciplinationis mee, et segnis ac negligentis mentis est hoc. Unde magis postulo a beatitudine uestra, ut et pietatis [expetatis] a Deo indulgentiam mihi concedi.

Credo igitur et confiteor in unum Deum Patrem omnipotentem et in unum Dominum Iesum Christum Filium eius unigenitum, et in Spiritum sanctum Dominum et uiuificantem; Trinitatem consubstantialem et considentem, in una deitate, potentia et potestate adorandam et glorificandam. Confiteor etiam omnia que sunt dispensationis unius sancte Trinitatis, Domini uidelicet et Dei nostri Iesu Christi, quemadmodum sancte et uniuersales sex synodi tradiderunt; et uniuersum hereticum sine ianua os  abiiciens anathematizo, iuxta quod anathematizauerunt et ipse: expetens etiam et intercessiones intemerate domine nostre sancte Dei Genitricis Marie, sanctarumque et celestium uirtutum, et omnium omnino sanctorum; atque sancta et pretiosa lipsana [id est, reliquias] eorum cum omni honore suscipiens saluto, et honorabiliter ueneror, fidem habens illorum particeps fieri sanctimonie. Similiter et uenerabiles imagines tam dispensationis Domini nostri Iesu Christi, secundum quod homo factus est propter salutem nostram, et intemerate domine nostre sancte Dei Genitricis. [Gr. add. et deiformium angelorum], atque sanctorum apostolorum, prophetarum, martyrum, et omnium simul sanctorum, salutans pariter et amplectens,  atque adorationem que pertinet ad honorem impendens; proiiciens nichilominus et anathematizans ex tota anima et tota mente synodum, que ex stoliditate et dementia congregata, et septima synodus nominata est; ab his uero qui recte sapiunt, pseudosyllogos legaliter et regulariter appellatur, tanquam que totius ueritatis et pietatis sit aliena, et contra diuinitus traditam ecclesiasticam legislationem audacter et temere, quin potius et absque Deo latrauerit, et sanctas ac uenerabiles imagines conuiciis appetierit: sed et has preceperit auferri a sanctis Dei ecclesiis, de qua exiit [Gr., cui prefuit] Theodosius falsi nominis Ephesius, Sisinnius Pergensis cognominatus Pastillas, Basilius Pisidie cacemphatus  [infausti nominis] tricaccabus [al., tricacos, id est, ter malus]; quos euanuit sectatus miser Constantinus, qui fuerat patriarcha. Hec ita confiteor, et his assentior, et idcirco in simplicitate cordis et recta mente, Deo mihi testimonium perhibente, subiectos anathematismos facio hic. Christianorum calumniatoribus, id est imaginum confractoribus anathema! His qui assumunt eloquia, que a diuina Scriptura aduersus idola proferuntur, in uenerabiles iconas, anathema! His qui non salutant sanctas et uenerabiles imagines, anathema! His qui appellant sacras iconas simulacra, anathema! His qui dicunt, quod sicuti ad deos Christiani ad imagines accedunt, anathema! His qui communicant scienter eis qui conuiciantur  et exhonorant uenerabiles iconas, anathema! His qui dicunt, quod preter Christum Dominum nostrum alius nos ab idolis liberauerit, anathema! His qui spernunt magisteria sanctorum Patrum et traditionem catholice Ecclesie, pretendentes et assumentes uoces Arii, Nestorii, Eutychetis et Dioscori, atque perhibentes, quod nisi de ueteri ac Nouo Testamento euidenter fuerimus edocti, non sequemur docrinas sanctorum Patrum, neque sanctarum [generalium] synodorum, atque traditionem catholice Ecclesie, anathema! His qui dicunt, quod diabolice argumentationis inuentio sit factura imaginum, et non sanctorum Patrum nostrorum traditio, anathema! His qui presumunt dicere, catholicam Ecclesiam idola aliquando suscepisse, anathema!  Hec quidem ita confiteor, et his assentior, et ex toto corde, anima et mente pronuntio. Si uero  ex diabolica submissione aliquo tempore uoluntarie uel non uoluntarie auersus fuero ab istis que iam professus sum, anathema sim a Patre et Filio et Spiritu sancto, atque a catholica Ecclesia seu sacro ordine penitus alienus! Conseruabo autem secundum diuinos canones tam sanctorum apostolorum, quam probabilium Patrum nostrorum, memetipsum ab omni dati acceptione seu turpi lucro.

Tarasius sanctissimus et beatissimus patriarcha dixit: Omne hoc sacratum collegium Deo gloriam et gratiarum actiones rependit super hac confessione, quam catholice obtulisti Ecclesie.

Sancta synodus dixit: Gloria Deo, qui unit inter  se dissidentia! Et adductus est Theodorus reuerendissimus episcopus Myrorum, et dixit: Et ego peccator et indignus, multum pertractans et scrutans, et quod melius est eligens, deprecor Deum et uestram sanctitatem, ut cum omnibus et ego peccator uniar sancte catholice Ecclesie.

Tarasius sanctissimus patriarcha dixit: Grata est Domino Iesu Christo misericordia [Gr., Gratum est Domino Iesu Christo et humanum recipere], et ideo recipit [idcirco recipite] penitentes.

Theodorus reuerendissimus episcopus Myrorum exemplar primi libelli legit: Legislatio est, etc. Cum legisset ille, Tarasius sanctissimus patriarcha dixit: Et super reuerendissimo Theodoro episcopo Myrorum  grates referimus Deo nostro Christo. Euthymius sanctissimus episcopus Sardis dixit: Benedictus Deus qui uniuit eum catholice Ecclesie!

Et adductus est Theodosius episcopus Ammorii, et dixit:

Sacratissimi et Deo honorabiles domini, et omnis sacra synodus hec, et ego peccator et miserabilis atque seductus, qui multa mala locutus sum contra uenerabiles iconas, agnita ueritate recognoui et reprehendi memetipsum; et anathematizaui, et anathematizo que male docui et locutus sum in hoc mundo: et obsecro, et rogo sanctam synodum uestram, ut cum omnibus Christianis recipiatis et me indignum seruum uestrum.

Tarasius sanctissimus et beatissimus patriarcha  dixit: Multam contritionem cordis ostendit reuerendissimus Theodosius, et dignus est receptione.

Sancta synodus dixit: Dignus est secundum sacros canones.

Tarasius sanctissimus patriarcha dixit: Si nichil aliud est canonicum, quod prohibeat eum, dignus est.

Theodosius reuerendissimus episcopus proprium libellum legit ita.

Sancte et uniuersali synodo Theodosius exiguus Christianus. Confiteor, et polliceor, et recipio, amplector atque adoro principaliter intemeratam iconam Domini nostri Iesu Christi ueri Dei nostri, et iconam Dei genitricis, que illum sine semine peperit; et auxilium et protectionem eius, et intercessiones  illius unaquaque die ac nocte inuoco ut peccator in adiutorium meum, tanquam eam, que habeat confidentiam apud Christum Dominum nostrum, qui ex ea natus est. Pari modo sanctorum et laudabilissimorum apostolorum, prophetarum, et martyrum, et Patrum atque cultorum eremi iconas recipio et adoro, non tanquam deos  sed affectum et amorem anime mee, quem habebam prius in eos, etiam nunc ostendens, rogo cunctos illos ex tota anima ut intercedant pro me ad Deum, quatenus det mihi per intercessiones eorum inuenire misericordiam penes se in die iudicii. Similiter et lipsana sanctorum adoro et honoro, et amplector, tanquam eorum qui decertauerint pro Christo, et acceperint gratiam ab ipso ad sanitates efficiendas, et languores  curandos, et demones eiiciendos, quemadmodum Ecclesia Christianorum suscepit a sanctis apostolis et Patribus, et usque ad nos. Pingi autem consentio in ecclesiis sanctorum principaliter iconam Domini nostri Iesu Christi, et sancte Dei Genitricis, ex uaria materia auri et argenti, et omni colore: ut carnea dispensatio ipsius omnibus innotescat. Similiter pingi conuersationes sanctorum et famosissimorum apostolorum, prophetarum ac martyrum, quo innotescant certamina et agones eorum in breui scriptura, ad excitationem et magisterium populorum, maximeque simplicium. Si enim regum laurata  et iconas missas ad ciuitates uel regiones obuii adeunt populi cum cereis et incensis, non cera perfusam tabulam, sed imperatorem honorantes; quanto magis oportet in ecclesiis Christi Domini nostri iconam depingi Saluatoris Dei nostri, et intemerate Matris eius, omniumque sanctorum et beatorum Patrum, et studiosorum uirorum? Quemadmodum et S. Basilius ait: Nam et opera magna bellorum scriptores et pictores designant; illi quidem sermone ornantes, isti uero tabulis exarantes; et multos ad fortitudinem erexerunt utrique. Et rursus ipse idem. Quantum laborasti [laborares] utique homo, ut inuenires unum ex sanctis obsecrantem Dominum? Et Chrysostomus dicit: Sanctorum enim gratia non reciditur morte, non hebescit obitu; sed postquam defuncti  fuerint, uiuis potentiores existunt; et alia multa et immensa. Et ideo rogo uos, sancti, et clamo: Peccaui in celum et coram uobis; suscipite me, sicut suscepit Deus luxuriosum, et meretricem et latronem. Querite me, sicut quesiuit Christus ouem que periit, quamque super humeros suos sustulit ; ut fiat gaudium coram Deo et angelis eius super salute et penitentia mea, per interuentionem uestram, o sanctissimi domini. His qui non adorant uenerabiles iconas, anathema! His qui blasphemiam dicunt in pretiosas et uenerabiles iconas, anathema! His qui audent detrahere ac blasphemare uenerabiles iconas, uel uocare illas idola, anathema! His qui non docent diligenter cunctum Christi amatorem populum adorare uenerabiles iconas sacras et adorandas  omnium sanctorum qui seculo Deo placuerunt, anathema [a 1Kb] ! Christianorum calumniatoribus, id est, imagines confringentibus, anathema!

Sabbas reuerendissimus hegumenus [b 1Kb] monasterii Studii dixit: Iuxta apostolica precepta et uniuersales synodos, dignus est receptione.

Tarasius sanctissimus patriarcha dixit: Qui dudum erant recte fidei calumniatores, nunc facti sunt ueritatis aduocatores.

Constantinus sanctissimus episcopus Constantie Cypri dixit: Multam a nobis lacrymam euocauit [Cod. Iol., euacuauit] libellus reuerendissimi episcopi Ammorii.

Tarasius sanctissimus patriarcha dixit: uidetur uobis, ut recipiant sedes suas?

 Reuerendi monachi dixerunt: Quemadmodum susceperunt sancte et uniuersales synodi ex heresi conuersos, et nos suscipimus.

Sancta synodus dixit: Placet omnibus nobis. Et iussi sunt reuerendissimus Basilius episcopus Ancyre, et Theodorus reuerendissimus episcopus Ammorii, sedere in gradibus ac sedibus suis.

Euthymius reuerendissimus episcopus Sardis dixit: Orthodoxum Deus bene adduxit.

Sancta synodus dixit: Orthodoxus Pater cum Patribus sancte synodo [Orthodoxus cum synodo: Pater cum Patribus]. Post hos autem adducti sunt  Hypatius reuerendissimus episcopus Nicee, Leo reuerendissimus episcopus Rhodi, Gregorius reuerendissimus episcopus Pessinuntis, Leo reuerendissimus episcopus Iconii, Georgius reuerendissimus episcopus Pisidie, Nicolaus reuerendissimus episcopus Hierapoleos, et Leo reuerendissimus episcopus Carpathi.

Tarasius sanctissimus patriarcha dixit: Nescio unde, ut ita dicam, impetum facientes, consilium altum consiliati estis, et non per Dominum; et federa fecistis, et non per Spiritum eius; collecti uidelicet apud uosipsos clam atque latenter preterito anno, uolentes depellere ueritatem. Et si quidem irrationabiliter hoc fecistis, date rationem ignorantie uestre. Si uero cum falsa quasi ratione, producatur  ipsa ratio uestra, et audita fiat coram omnibus nobis: et concinnationes et contradictiones uestras, auxiliatrice que non uincitur, habita ueritate, sacer iste conuentus disrumpens disrumpet, et dissoluens dissoluet ut colligationes falsitatis et iniustitie, nullamque habentes ueritatis substantiam.

Leo reuerendissimus episcopus Rhodi dixit: Peccauimus in conspectu Dei, et in conspectu totius Ecclesie, et sancte synodi huius: per insipientiam enim cecidimus, et non habemus defensionis nostre rationem.

Gregorius reuerendissimus episcopus Pisinuntensium dixit: Secundum traditam fidem ab apostolis et Patribus confitemur et tenemus.

Tarasius sanctissimus patriarcha dixit: Si est  ratio aliqua in uobis, quemadmodum dictum est uobis, proferatur.

Hypatius, et qui cum ipso erant dixerunt: Non habemus, sacratissime domine, quod dicamus; per ignorantiam enim et insipientiam locuti sumus.

Tarasius sanctissimus patriarcha dixit: Que uos ratio conuertit ad ueritatem?

Hypatius, et qui cum eo erant, dixerunt: Sanctorum apostolorum et Patrum doctrina.

Gregorius reuerendissimus episcopus Pisinuntensium dixit: In synodo sanctorum apostolorum, que apud Antiochiam congregata, dicitur: Et ne ultra errent hi qui salui fiunt, circa idola, sed pro eis imaginentur deiuirilem statuam Domini nostri Iesu Christi. Sed et beatus Isidorus Pelusiotes dicit: quia  templi ratio nulla est, quod non coronat imago.

Leo reuerendissimus episcopus Rhodi dixit: Omnia que pie ac uere didicimus, licet indigni et peccatores simus, pertractauimus: et ex legali, et ex prophetica, apostolicaque seu paterna uoce certi sumus effecti, quia ueritas et pietas sic se habet, ut scilicet sint sancte et uenerabiles imagines in sancta Ecclesia secundum traditam a priscis temporibus consuetudinem a sanctis apostolis; et inde obediuimus.

Tarasius sanctissimus patriarcha dixit: Et quomodo annos usque ad octo et decem episcopatum gerens, usque in presens minime obedisti?

Leo reuerendissimus episcopus dixit: Quoniam  prolixo tempore malum et nequam magisterium prolongatum est: et dum diutius moratum fuisset, pro peccatis nostris seducti sumus, et declinauimus a ueritate; sed speramus in Deo saluari.

Tarasius sanctissimus patriarcha dixit: Diuturnitates passionum difficiliores sunt ad curandum. Sic et anima, que in obscuro est hereseos, lumen orthodoxie difficile recognoscit.

Constantinus sanctissimus episcopus Constantie Cypri dixit: Oportebat uos cum ceteris episcopis [essetis episcopi] discendi nullam necessitatem habere, sed magistros esse potius aliorum.

Leo reuerendissimus episcopus Rhodi dixit: Nisi protenderent [protendissent] hi, qui in lege erant,  peccatum, non esset necessitas gratie.

Stauracius sanctissimus episcopus Chalcedonis dixit: Sed nos, fratres, non sumus sub lege, sed sub gratia.

Hypatius, et qui cum eo erant reuerendissimi episcopi dixerunt: A malis magistris malas doctrinas accepimus.

Tarasius sanctissimus patriarcha dixit: Quoniam quidem dixistis malorum magistrorum malas esse doctrinas, Ecclesia ex malis magistris sacerdotes admittere non consentit.

Hypatius episcopus Nicee dixit: Sic obtinuit consuetudo.

Gregorius reuerendissimus episcopus Pisinuntensium [Pessinunsium] dixit: Sanctus Ioannes Chrysostomus  dicit: Ego ex cera perfusam dilexi picturam pietate repletam.

Sabbas reuerendissimus monachus et hegumenus monasterii Studii dixit: Benedictus Deus, qui direxit uos in ueritatem!

Tarasius sanctissimus patriarcha dixit: Rationem et defensionem eorum iam audiuimus.

Sancta synodus dixit: Etiam, domine.

Ioannes reuerendissimus monachus et presbyter, et uicarius apostolici throni Antiochie dixit: Flagitatur, sanctissime Pater, a multis, quomodo oporteat eos qui ab heresibus redeunt, suscipi: et obsecramus sanctam et sacram synodum, ut ueniant libri sanctorum Patrum, et uideamus et perscrutemur, atque inde sumamus ueram certitudinem,  quomodo illos suscipi oporteat; hesitamus enim nos.

Constantinus reuerendissimus episcopus Constantie Cypri dixit: Expetimus a beatitudine tua, domine, ut ueniant predicti libri, quo certi facti, sic ordinem laudabilem faciamus.

Tarasius sanctissimus patriarcha dixit: Secundum petitionem Deo amabilium uirorum et uicariorum, atque sanctissimorum episcoporum, oportet libros afferri.

Constantinus Deo amabilis notarius uenerabilis patriarchii dixit: Secundum iussionem uestre sanctitatis presto sumus deferentes sacros libros, quos attulimus ex his qui reiacent in bibliotheca uenerabilis  patriarchii Constantinopoleos, tam canonum sanctorum apostolorum, quam sanctarum synodorum, et sancti Patris nostri Basilii, et aliorum Patrum sanctorum.

Tarasius sanctissimus patriarcha dixit: Legatur in primis liber canonicarum institutionum [constitutionum].

Sancta synodus dixit: Legatur.

Et accipiens idem Constantinus Deo amabilis diaconus et notarius uenerabilis patriarchii, legit:

Canon sanctorum apostolorum quinquagesimus tertius: Si quis presbyter eum qui conuertitur a peccato, non susceperit, sed abiecerit, deponatur, quoniam tristem effecit [efficit] Christum qui dicit; quia gaudium fit in celo super uno peccatore penitentiam  agente .

Sabbas, et qui cum eo erant, dixerunt: Hoc clarum et apud omnes acceptum est, quia unumquemque penitentium Ecclesia suscipit.

Tarasius sanctissimus patriarcha dixit: Est et alius canon super hoc.

Idem hoc amabilis notarius legit sancte Nicene synodi canonem octauum: De his qui se cognominant Catharos, id est, mundos, si aliquando uenerint ad Ecclesiam catholicam; placuit sancto et magno concilio, ut impositionem manus accipientes, sic in clero permaneant. Hec autem pre omnibus eos in scriptis conuenit profiteri, quod catholice et apostolice Ecclesie dogmata suscipiant et sequantur, id est, et bigamis se communicare, et his qui in persecutione  prolapsi sunt; erga quos et spatia constituta sunt, et tempora definita: ita ut Ecclesie catholice et apostolice placita sequantur in omnibus; ubicunque uero siue in uillis, siue in ciuitatibus ipsi soli reperti fuerint ordinati, qui inueniuntur in clero, in eodem habitu perseuerent, etc.

Theodorus reuerendissimus episcopus Catane Siculorum prouincie dixit: Ad heresim hanc nil habet canon qui lectus est.

Tarasius sanctissimus patriarcha dixit: Sed et de omni heresi est.

Epiphanius diaconus sanctissime Ecclesie Catane Siculorum prouincie, et uicarius episcopi Sardinie, dixit: Hic canon tunc de Catharis, id est, mundis est dictus.

 Tarasius sanctissimus patriarcha dixit: Nunc ergo et nos in tempore hoc exortam heresim quomodo debemus recipere?

Ioannes Deo amabilis uicarius apostolici throni Orientis dixit: Heresis separat ab Ecclesia omnem hominem.

Sancta synodus dixit: Hoc manifestum est.

Reuerendissimi monachi dixerunt: Eos qui manus impositionem perceperant, dixit regula suscipi.

Tarasius sanctissimus patriarcha dixit: Et quomodo intelligitur manus impositio?

Reuerendissimi monachi dixerunt: Deprecamur, domine, ut doceamur.

Tarasius sanctissimus patriarcha dixit: Forte  in benedictione tantum hic manus impositionem dicit, et non consecrationem [in consecratione].

Gloriosissimi principes dixerunt: Si aliud non est quod prohibeat, propter hanc penitentiam eorum suscipientur secundum canones.

Tarasius sanctissimus patriarcha dixit: Scrutemur et alios canones de residuis heresibus.

Sancta synodus dixit: Et hoc postulamus, ut ueniant canones.

Idem Deo amabilis diaconus et notarius legit Ephesine sancte ac uniuersalis synodi canonem tertium.

Si qui etiam clericorum, qui per singulas ciuitates sunt, a Nestorio, et his qui cum eo erant, inhibiti sunt sacerdotio, quod recta saperent, et hos proprium gradum  recipere sancimus: [Gr., in uniuersum autem] eos uidelicet clericos qui cum uniuersali et orthodoxa synodo sentiunt uel sensuri sunt, siue nunc, siue post hec in quocunque tempore, nec hos episcopis qui recesserunt uel recesserint, aut preuaricantur tam sanctos canones, quam orthodoxam fidem, iubemus quoquomodo subiici.

Tarasius sanctissimus patriarcha dixit: Euidentior canon est de capitulo quod queritur.

Legantur autem et reliqui canones.

Stephanus reuerendissimus monachus et bibliophylax [librorum custos] uenerabilis patriarchii dixit: Adhuc pre manibus habemus epistolas sancte memorie Patris nostri Basilii de predicta causa, si recipiendi sint in sacerdotium, qui ex heresi conuertuntur; et  si iusseritis legi, legantur.

Sancta synodus dixit: Legantur

Stephanus monachus legit. Ex prima canonica epistola Patris nostri Basilii ad Amphilochium:

Encratitarum autem malignitatem intelligere nos oportet: quia ut indigni receptione iudicarentur ab Ecclesia, conati sunt iam proprio preoccupare baptismate. Unde et consuetudinem suam adulterauerunt. Existimo ergo, quia cum nichil sit de illis manifestius promulgatum, nos conueniat eorum improbare baptisma. Et si quispiam fuerit ab illis receptus [Gr., Et si quispiam ab illis receperit], hunc, cum adierit ecclesiam, baptizemus. Sane, si futurum est uti uniuersali dispensationi fiat impedimentum, pristino more utamur, et Patres qui nostra  queque dispensauere, sequamur. uereor enim, ne forte cum uoluerimus pigros illos ad baptizandum facere, impedimento simus his qui saluandi essent, ob prolixe percontationis mysterium [Gr., ob sententie austeritatem]: quod si illi custodiunt baptisma nostrum, hoc a nobis non flagitetur [hoc nos nequaquam moueat]. Non enim illis ad prestandum gratiam debitores sumus, sed seruiendi censure canonice.

Omni preterea ratione forma teneatur, ut eos qui ad illorum accessisse baptismum probantur, a fidelibus procul dubio primitus ungantur, et ita demum sanctis mysteriis digni efficiantur. Noui autem, quia fratres qui circa Izem et Saturninum  erant, cum essent ex illa ordinatione, in cathedram episcoporum suscepimus. Itaque eos qui illorum sunt ordini sociati, iam non possumus ab Ecclesia sequestrare; ut pote qui regulam quamdam de communione nostra ad illos constituerimus per episcoporum receptionem.

Reuerendissimi monachi dixerunt: Petimus, ut deferatur sancti Anathasii ad Rufinianum epistola.

Sancta synodus dixit: Fiat secundum petitionem reuerendissimorum monachorum.

Interea Leontius gloriosissimus a secretis dixit: Interim legantur relique sancti Basilii epistole.

Stephanus reuerendissimus monachus et bibliothecarius legit. Sancti Patris nostri Basilii ex epistola  ad Euaisenos missa: Hi autem quos priori anno de Galatia accersierunt, quo per eos possent fiduciam episcopatus accipere, tales sunt, quales nouerunt illi, qui ad modicum quidem exstitere cum illis. Et post pauca: Si uero dicunt, quia penitentiam egerunt, ostendant in scriptis penitentiam suam, et anathematismum Constantinopolitane fidei, et separationem sui ab hereticis: et non decipiant quosque simpliciores. Eiusdem ex epistola ad Occidentales directa: Est igitur unus eorum, qui multam nobis tristitiam fabricauerunt, Eustathius uidelicet ex Sebastia minoris Armenie proditus, qui olim ab Ario doctus, quando proficiebat in Alexandria, malignas contra Unigenitum componens blasphemias, sequebatur illum, et iis, qui illi intima germanitate  coherebant, discipulis eius connumeratus. Denique ad conscientiam rediens [Gr., ad sua reuersus], beatissimo episcopo Hermogeni Cesariensi, a quo super maligna opinione sua iudicabatur, professionem fecit sane fidei: et ita consecratione ab ipso suscepta, Eustathius post illius dormitionem mox ad Constantinopolitanum cucurrit Eusebium, nichilominus et ipsum impium dogma Arii predicantem. Deinde illinc ob aliquam causam propulsus, cum uenisset ad compatriotas suos, se interim excusauit; et impium quidem sensum occultans, uerborum quorumdam rectitudinem ostentabat: et utcunque percepto episcopatu, protinus apparet, anathematismum Homousii in collegio quod ab eis apud Ancyram factum est, conscripsisse. Deinde cum Seleuciam peruenisset,  scripsit una cum consentaneis suis, que cuncti norunt. Constantinopoli autem iterum his que pretenderant heretici, consentit, et taliter ab episcopatu propulsus, pro eo quod Melitene antea depositus fuerat, sibi iter restitutionis excogitauit, quasi [a 1Kb] ad uos proficiscens: et que sunt, que illi a beatissimo episcopo Liberio intenta [intentata] sunt, et que ea, que ipse spopondit, ignoramus; nisi quia epistolam detulit restituentem se: quam ostendens synodo apud Tyanam congregate, suo restitutus est loco.

Lecta est autem et ad Terentium comitem eiusdem Patris nostri epistola, in qua significauit idem Pater  Eustathii communionem et receptionem ab heresi conuersi.

Stephanus reuerendissimus diaconus et notarius uenerabilis patriarchici secreti legit:

Ex definitione sancte ac uniuersalis tertie synodi contra impios Massalianos, id est, Euchitas:

Placuit omnibus nobis, ac Deo amabilibus episcopis ualeriano et Amphilochio, et cunctis Pamphylensis et Lycaoniensis prouinciarum reuerendissimis episcopis, quo uniuersa que in synodica chartula statuta sunt, teneantur, et preuaricari nullo modo presumantur, firmis uidelicet existentibus etiam his que gesta sunt Alexandrie. Itaque qui sunt per omnem prouinciam ex Massalianorum; id est furiosorum  [enthusiastarum] heresi, aut si suspecti habentur, quod huiusmodi languoris existant, siue clerici sint, siue laici, remeantes, et anathematizantes in scriptis secundum ea que in iam memorata synodica charta promulgata sunt, maneant clerici quidem in clero, laici uero in communione Ecclesie.

Petrus reuerendissimus lector et notarius uenerabilis patriarchici secreti legit:

Sancti Patris nostri Cyrilli archiepiscopi Alexandrie Maximo diacono Antiocheno commonitorium.

Didici a diligendo mihi Paulo monacho, quia recusat pietas tua usque hodie communionem reuerendissimi episcopi Ioannis amplecti, pro eo quod quidam in Antiochena Ecclesia male adhuc cum Nestorio uel sentiant, uel iam senserint quidem, sed forsitan  resipuerint. Probet igitur modestia tua, utrum  hi qui dicuntur colligi, nude ac irreuerenter cum Nestorio sentiant, et inuicem colloquantur; uel aliquando cauteriatam habuerint conscientiam, colliguntur autem nunc acta penitentia super his, in quibus subrepti sunt, quamuis confiteri fortasse reuereantur excessum. Accidunt enim quedam huius modi fieri circa deceptos. Ac si eos uideas nunc ad rectam concurrere fidem, ne succenseas eis super his que transierunt. uolumus enim eos magis illorum abnegatores uidere, quam irreuerenti mente aduocatos nequitiarum esse Nestorii. Ut autem non estimemur amare contentionem, amplectamur reuerendissimi Ioannis communionem, indulgentes ei et causa dispensationis, ut non subtilius  uel districtius seu uehementius erga se recognoscentes agatur: dispensatione enim, sicut dixi, eget negotium multa.

Eiusdem Patris ad Gennadium presbyterum et archimandritam.

Intentionem quidem reuerentie tue, quam circa diuinum possides cultum, non nunc tantum agnoui, sed ab olim sciebam, et laudo uehementer eam cum tanta uolentem districtionis diligentia uiuere. Sed dispensationes rerum nonnunquam cogunt parum quid a debito quosdam foras exire, ut maius aliquid lucrifaciant. Sicut enim hi qui mare nauigant, tempestate urgente, nauique periclitante, anxiati quedam  exonerant, ut cetera salua permaneant: ita et nos, cum non habemus saluandorum omnium negotiorum penitus certitudinem, despicimus ex his quedam, ne cunctorum patiamur dispendia. Et hec scribo cognoscens, quod pietas tua tristetur in sanctissimum et Dei cultorem fratrem et comministrum nostrum Proclum episcopum, eo quod admiserit in communionem Aeliensium hegumenum [episcopum], quem quidem Ecclesie leges Palestine prepositum non nouerunt. Suscitat autem ad infrunitum negotii desiderium amor glorie amarum terminum inaniter habens. Igitur ne refugiat pietas tua sanctissimi et Deo amantissimi Procli episcopi communionem: una enim fuit cura mihi et sanctitati eius; et dispensationis modus nulli sapientium displicuit.

 His lectis monachi dixerunt: Si iubet sancta synodus, afferatur ad Rufinianum destinata sancti Athanasii epistola, et legatur.

Sancta synodus dixit: Fiat petitio reuerendissimorum monachorum.

Stephanus predictus monachus, habens pre manibus librum, legit:

Sancti Athanasii epistola ad Rufinianum.


Domino dilecto et amantissimo comministro Rufiniano Athanasius in Domino salutem.

Et post alia:

Quoniam amore bonitatis et ecclesiastice institutionis  interrogasti de his, qui propter necessitatem abstracti  non tam in fide mala corrupti sunt; et uoluisti scribere me que uisa sunt synodis et ubique de illis. Scito, domine mi amantissime, quia in primordio quidem cessante ui, que facta exstiterat, celebrata est synodus presentibus etiam et episcopis, qui partium erant eorum [earum que] qui foris sunt. Facta est autem et penes comministros, qui Greciam habitant; porro nichilominus et ab his qui in Hispania et Gallia sunt; et quod hic placuit, et ubique: ita ut his qui cadunt et presunt impietati, ignoscatur quidem cum penitentiam gesserint, non autem ulterius eis locus detur in clero: his autem qui auctores non fuerint impietatis, sed per necessitatem et uim abstrahuntur, placuit ut uenia detur, et habeant cleri locum; maxime cum  excusationem persuasoriam dederint: et placuit id dispensatorie fieri. Firmauerunt enim quod non migrassent ad impietatem: ne autem ordinati quidam impiissimi ecclesias corrumperent, elegerunt potius concurrere uiolentie, et portare pondus, quam perdere populos. Hoc autem prosequentes, uisi sunt etiam nobis persuasorie fari, pro eo quod excusarentur dicentes, et Aaron Moysi fratrem in eremo concurrisse quidem preuaricationi plebis, habuisse tamen defensionem : ne uidelicet populus in Aegyptum reuersus, in idololatria permaneret. Nam et ratio euidens apparebat, quoniam manentes in eremo cessare ab idololatria possent: sin autem Aegyptum ingressi essent, moram facerent et  incrementum impietatis. Propterea igitur dispensatio circa clerum effecta est, atque his qui decepti et uim perpessi fuerant, indulgentia tributa consistit. Hec et Rome scripta, et a Romanorum Ecclesia sunt recepta, hec et reuerentie tue significo fidens, quod ea que approbata sunt, pietas tua suscipiet.

Sabbas et qui cum ipso reuerendissimi monachi dixerunt: Non est uox Athanasii tantum, sed et synodorum. Nam idem Pater dicit, quia et Romani et Greci receperunt: et definit, ut ex heresi conuersi recipiantur quidem ad penitentiam, non tamen ad sacerdotia admittantur.

Tarasius sanctissimus patriarcha dixit: Non omni conuerso heretico idem Pater minime suscipiendo denuntiat, sed de principibus hereseos, et  his qui uitiose atque affectuose uerbis quidem simulant ueritatem in presentia orthodoxorum, in mente autem nequiter operantur. uerum legatur iterum eadem ad Rufinianum missa eiusdem Patris epistola. Cumque legeretur locus qui dicit: Ita ut his qui cadunt et presunt impietati, ignoscatur quidem cum penitentiam gesserint, non autem ulterius locus eis detur in clero. His autem qui auctores non fuerunt impietatis, sed per necessitatem et uim abstrahuntur, placuit ut uenia detur, et habeant cleri locum; maxime cum excusationem persuasoriam dederint.

Reuerendissimi monachi dixerunt: Ecce sicut prediximus, hic sanctus Pater non suscipit in sacerdotium eos qui ab heresi conuertuntur.

Tarasius sanctissimus patriarcha dixit: Non est  ita, ut intelligitis: denique Pater eos qui auctores minime fuerint impietatis, quique tracti et uim passi sunt, recipit in sacerdotium: prelatos uel genitores hereseos in sacerdotium non admisit; bene hoc et optime atque iustissime proferens. Et certo quinquies uictorem sanctum Athanasium nouit Ecclesia, quoniam et Romam frequenter impulsus, et ignobili fuga [id est, turpi eiectione] a prepositis Ariane hereseos est abactus, et cum reuersus ecclesias obtinuisset, hostes ei adherebant, secundum tempora commutati. Quando autem accipiebant fiduciam illo abscedente, ad priorem heresim redibant, et persecutionem contra pios commouebant. Et idcirco eumdem estimo dicere Patrem, ne huiusmodi reciperentur in sacerdotium. Nam perceperat tam ipse,  quam ceteri orthodoxi ab illis seuissima.

Sabbas reuerendissimus monachus dixit: Iniuriarum, immemor est Pater.

Tarasius sanctissimus patriarcha dixit: Manifestum est hoc; neque enim malum pro malo reddebat alicui: propter zelum autem Dei et munitionem Ecclesie, benignitatem sine disciplina non poterat possidere; sed in his ea que ad uindictam Dei sunt, preferebat.

Ioannes reuerendissimus presbyter, monachus et uicarius Orientalis dieceseos dixit: Benedicta [Gr., Bene lecta: et in ms. Iol.] est definitio illa ad cautelam audientium.

Monachi repetentes dixerunt: Sed tractos et  uim perpessos Pater admittit: dicant ergo, si tracti fuerint, et uim perpessi, et ideo recesserint a ueritate.

Hypatius, et qui cum eo erant episcopi dixerunt: Quia nos neque uim sustinuimus, neque abstracti sumus, sed in hac nostra heresi nati et educati sumus, et creuimus.

Theodorus Deo amabilis episcopus Catane, et qui cum eo sanctissimi episcopi Sicilie, una cum Epiphanio diacono ciuitatis Catane, et locum retinente Thome episcopi Sardinie, dixerunt: Quia canones sanctorum Patrum qui lecti sunt, tam de Nouatianis et Encratitis, quam de Arianis dicti sunt, huius hereseos censores cum quibus taxabimus?

Tarasius sanctissimus patriarcha dixit: Inuenimus  et Manicheos non recipientes iconas, et Marcionistas, et eos qui confundunt Christi naturas; quorum primus [unus] est Petrus Gnapheus, et Xenaias Hierapolitanus, heretici; sed et Seuerus.

Epiphanius diaconus sanctissime ac magne Ecclesie Catane, et locum retinens Thome sanctissimi archiepiscopi Sardinie, dixit: Minor est prioribus heresibus nouitas presens, an maior?

Tarasius sanctissimus patriarcha dixit: Quod malum est, iam utique malum est, et maxime in negotiis ecclesiasticis. In dogmatum quippe causa, siue in parua, siue in magna peccare, idipsum est: ex utrisque enim lex Dei improbatur.

Ioannes reuerendissimus monachus et uicarius Orientalium sedium dixit: Heresis hec peior omnibus heresibus, et malarum pessima est, ueluti  que dispensationem Saluatoris subuertit.

Tarasius sanctissimus patriarcha dixit: Docet nos dictum patriarche nostri Athanasii, ut reuerendissimi episcopi recipiantur, nisi alia quelibet eorum culpa facta sit.

Sancta synodus dixit: Legantur autem cetera regularium testimoniorum.

Adhuc Constantinus diaconus et notarius uenerabilis patriarchii legit: De gestis sancte et uniuersalis synodi quarte Chalcedone celebrate.

Orientales et qui cum ipsis reuerendissimi episcopi clamauerunt: Omnes peccauimus, omnes ueniam postulamus.

Et rursus Thalassius, Eusebius et Eustathius  reuerendissimi episcopi dixerunt: Omnes peccauimus, omnes ueniam postulamus. Et post alia:

Et surgens reuerendissimus episcopus Iuuenalis una cum eis contulit se ad alteram partem, et clamauerunt orientales, et qui cum ipsis reuerendissimi episcopi: Deus bene adduxit te orthodoxe; bene uenisti.

Et post alia plura, Illyriciani reuerendissimi episcopi dixerunt: Omnes excessimus, omnes ueniam postulamus [mereamur].

Sabbas reuerendissimus monachus et hegumenus monasterii Studii dixit: Si placet sancte synodo, uideamus, si ordinationes eorum qui recepti sunt, ab hereticis fuerint, an non.

 Sancta synodus dixit: Querite deinceps etiam de ordinatione.

Antonius reuerendissimus monachus legit.


De ecclesiastica Historia Rufini presbyteri Romani.

Pergit interea Eusebius Alexandriam, ibique confessorum concilio congregato  aliis uidebatur calore feruentibus fidei, nullum debere ultra in sacerdotium recipi, qui se utcunque heretice communionis contagione maculasset. Sed qui imitantes Apostolum, querebant non quod sibi utile esset, sed quod pluribus; uel qui imitarentur Christum, qui cum esset omnium uita, pro salute cunctorum humilians se descendit in mortem, quo scilicet inueniretur et in mortuis uita; dicebant, melius esse humiliari se  paululum propter deiectos, et inclinari propter elisos, ut eos rursum erigerent. Nec sibimet solis puritatis merito celorum regna defendere; sed esse gloriosius, si cum pluribus illuc mererentur intrare; et ideo rectum sibi uideri, ut tantum perfidie auctoribus amputatis, reliquis sacerdotibus daretur optio, si forte uelint abiurato errore perfidie ad fidem Patrum statutaque conuerti; nec negare aditum redeuntibus, quin potius de eorum confessione gaudere; quia et ille euangelicus iunior filius paterne depopulator substantie, in semetipsum reuersus non solum suscipi meruit, sed et dignus paternis amplexibus deputatur, et annulum fidei recipit, et stola circumdatur , per quam quid aliud quam sacerdotii declarantur insignia? Cum igitur huiuscemodi  sententias ex euangelica auctoritate prolatas ordo ille sacerdotalis et apostolicus approbasset, ex concilii decreto Asterio ceterisque qui cum ipsis erant, Orientis iniungitur procuratio, Occidentis uero Eusebio decernitur: additur sane in illo concilii decreto etiam de Spiritu sancto plenior disputatio, ut eiusdem substantie et diuinitatis, cuius Pater et Filius, etiam Spiritus sanctus crederetur, eo quod pullularent denuo, qui eumdem Spiritum sanctum a glorificatione Patris et Filii separarent.

Constantinus reuerendissimus diaconus et notarius legit.


De ecclesiastica Historia Socratis.

Photinus Sirmii quondam episcopus discipulus  erat Marcelli Ancyrani; et ipse purum hominem dicebat Dominum, sicut et Marcellus.

Rursus ipse legit de ecclesiastica Historia Socratis: Qui autem in Sardice conuenerant, primum quidem horum damnauere uesaniam [indicta causa illos damnauere]; et terminum fidei Nicene corroborantes, inequalitatem respuunt et anathematizant. Reddiderunt autem thronos Paulo et Athanasio, necnon et Marcello Ancyre rationem reddenti ac dicenti, quod non fuerint intellecta quecunque in libris exposuerit; presertim cum ipse eos qui dicebant Dominum purum hominem, auerterit.

Tarasius sanctissimus patriarcha dixit: Iam plurimi canonici libri et synodici atque paterni relecti  sunt: et ex heresi conuersos docuerunt nos recipere, nisi forte maligna in eis fuerit noxa reperta.

Sancta synodus dixit: Bene fecisti, domine, tam per epistolas, quam per synodica conscripta docendo nos hereticorum agnoscendam receptionem.

Tarasius sanctissimus patriarcha dixit: Sancti Athanasii denuo legatur quod lectum est.

Sancta synodus dixit: Legatur secundum iussionem sancti Patris nostri.

Tarasius sanctissimus patriarcha dixit: Ad petitum reuerendissimorum monachorum legatur.

Stephanus reuerendissimus monachus et librorum custos legit, sancti Athanasii ad Rufinianum, sicut scriptum est.

Tarasius sanctissimus patriarcha dixit: Quemadmodum  prediximus, ita est sensus Patris nostri.

Reuerendissimi monachi dixerunt: Nos et prius diximus indigni serui sanctitatis uestre, quia quidquid recipiunt sancte et uniuersales synodi, recipimus; nisi fuerit aliquid quod obsistat.

Petrus Deo amabilis presbyter et locum retinens apostolice cathedre Adriani pape Rome dixit: Hoc perspicuum est; etenim Rome in exsilio erat Macarius hereticus a sexta synodo missus; et quadraginta dies dedit ei spatium sancte memorie Pater noster papa Benedictus, et per singulos dies mittebat ad eum Bonifacium consiliarium suum, et commonitoriis uerbis docebat eum ex diuina Scriptura; et nunquam uoluit corrigi: hoc autem faciebat, ut persuaderet et reciperet eum.

 Sancta synodus dixit: Si toto animo consentiunt qui examinantur episcopi, gratias Deo et ipsis. Si uero dolositatem habent, iudicet Deus super illos, quemadmodum super Arium et Nestorium.

Episcopi qui discutiebantur, anathematizauerunt se, dicentes: Quia non sumus sub dolo; sed si non confessi fuerimus, sicut catholica Ecclesia, anathema habeamus a Patre et Filio et Spiritu sancto.

Tarasius sanctissimus patriarcha dixit: Proposita prosequamur.

Petrus Deo amabilis presbyter et locum retinens sanctissimi pape Romani, dixit: Ut aiunt historiographi, sanctus Meletius ab Arianis est ordinatus, et ascendit super ambonem, et predicauit homousion. Ordinatio autem eius non est repudiata.

 Theodorus sanctissimus episcopus Catane, et qui cum eo erant episcopi Sicilie, dixerunt: uerum dicit archipresbyter apostolice cathedre.

Tarasius sanctissimus patriarcha dixit: In nullo sanctos Patres inuenimus dissonare, sed ut eiusdem spiritus omnes existentes, idem ipsum docent et predicant. Sed ueluti quamdam dispensationem excogitans sanctus Pater Athanasius ita exposuit. Unde iudicauit illos in clero suscipi, qui non essent magistri hereseos.

Reuerendissimi monachi dixerunt: Quidquid iudicatum  est in medio uestre sancte synodi suscipimus.

Sancta synodus dixit: Speramus quia post synodum nemo peruertetur, iuxta quod in condescensionibus [Gr., depositionibus] suis semetipsi anathematizauerunt: quia si reuersi fuerimus ad priorem heresim, depositi simus.

Constantinus Deo amabilis episcopus Constantie Cypri dixit [a 1Kb] : . . . . . . . . . . . . . . . . . . . . . . . . . . . . . .

Habent libellos suos pre manibus [b 1Kb] , et parati sunt dare.

Tarasius sanctissimus patriarcha dixit: Interim reliqua de proposita sanctorum questione canonum legantur.

 Cosmas reuerendissimus diaconus et notarius et cubuclesius uenerabilis patriarchii legit.


De uita sancti Patris nostri Sabbe:

Sancte uenerabilis quinte synodi, que Constantinopoli congregata est, communi et uniuersali submissi sunt anathemati Origenes et Theodorus Mopsuestie, et ea que ab Euagrio et Didymo dicta sunt [dicta sunt de preexistentia et restitutione], de eo uidelicet, quod ante substantiam fuisse perhibebant, et quod de restitutione in statum pristinum fatebantur, consentientibus et presentibus quatuor patriarchis. Cum autem Deo conseruandus imperator noster misisset Hierosolymam ea que in synodo gesta  sunt, et omnes episcopi Palestine manu et ore confirmassent et roborassent, preter Alexandrum Abilleum [Abille], qui ob hoc ab episcopatu proiectus, et Byzantii a terremotu obrutus est: noui quidam Laurenses [neolaurite] a catholica se separauerunt communione. At uero patriarcha Eustochius diuersis modis eos aggressus, et per octo menses admonitionem fecit circa illos, et precibus suis [usus] cum non ualuisset eis persuadere, quo Ecclesie catholice communicarent, imperialibus iussionibus usus, per Anastasium ducem a noua illos Laura proiecit, prouinciamque totam ab eorum pestilentia liberauit.

Tarasius sanctissimus patriarcha dixit: uidetis quia octo menses transegit archiepiscopus rogans et  longanimiter agens super illos, quanquam nosset eos preanathematizatos in synodo. Igitur iam audiuimus canonica precepta et synodicas denuntiationes et sanctorum Patrum censuras, quia omnes uno sensu accedentes a qualibet heresi receperunt.

Sancta synodus dixit: Sic se ueritas habet, nisi alia canonica causa sit, que prohibeat.

Tarasius sanctissimus patriarcha dixit: Ita placet omnibus? [Gr. add. ut recipiamus eos? atque ita ms. Iol.]

Sancta synodus dixit: Placet omnibus.

 Reuerendissimi monachi dixerunt: Et nobis placet.

Tarasius sanctissimus patriarcha dixit: Et iterum dicimus, si alia canonica causa que deponat accedentem non est, recipietur: sine dubio namque oportet canonica conseruari precepta.

Reuerendissimi monachi dixerunt: Quia secundum sex sanctas et uniuersales synodos suscipimus eos qui ex heresi conuertuntur, si non est in illis aliqua causa nefaria.

Tarasius sanctissimus patriarcha dixit: Et nos [Gr. add. omnes] ita definimus edocti a sanctis Patribus nostris.

Reuerendissimi monachi dixerunt: Si aliqui monachi sancte synodo desunt, quid de illis fit?

 Tarasius sanctissimus patriarcha dixit: Persuadebimus eis ex canonibus qui prelecti sunt: attamen quamobrem non occurrerunt ad hanc sacram synodum?

Sabbas reuerendissimus monachus dixit: Nescio; sed seorsum sunt.

Euthymius Deo amabilis episcopus Sardinorum: [Sardeorum; Sardium] dixit: Quemadmodum rogauimus, iam ueniant libri, et legantur; et uideamus, si oporteat suscipi eos qui ab hereticis ordinati sunt.

Constantinus reuerendissimus diaconus et notarius dixit: Quoniam dixistis de ordinatis ab hereticis legi exempla, pre manibus habemus libros: et si iubetis, legantur.

 Sancta synodus dixit: Legantur.

Stephanus reuerendissimus monachus et librorum custos legit:


De ecclesiastica Historia Rufini.

Hanc quidem intestinam persecutionem, cum breuis esset, primum in episcopatum transiliens Macedonius crescere fecit. Acacius autem et Patrophilus Maximum Hierosolymitanum expellentes, Cyrillum pro eo constituerunt. Et posthac Cosmas reuerendissimus diaconus et cubuclesius uenerabilis patriarchii legit:


De ecclesiastica Historia Theodori lectoris, libro quinto.

Dioscorus enim contra id quod regulis placet, sibi  ordinationem Constantinopolitani episcopatus indulgens, prouehit in eius presulatum Anatolium quemdam Alexandrinorum Ecclesie responsa Constantinopoli facientem, habens presto et Eutychem comministrantem. Ad quem Anatolius grato animo dixit [scite dixit], quod futurum erat ignorans: Quocunque ambulasti, sanctificasti. Agebantur autem hec consulatu Protogenis et Asterii.

Tarasius sanctissimus patriarcha dixit: Quid dicitis de Anatolio? Nonne primas sancte [a 1Kb] synodi fuit? Et ecce a Dioscoro impio ordinatus est [Gr. add. presente quoque Eutyche]. Ergo et nos suscipiamus eos qui ab hereticis ordinati sunt, quemadmodum  et Anatolius est receptus. Et rursus, uere uox Dei est, quia non morientur filii pro patribus, sed unusquisque suo peccato morietur [Ezech. XuIII]: et quia ex Deo est consecratio. Quod si forte aliqui dubitant de Anatolio, legantur ea que de ipso sunt.

Cosmas diaconus et cubuclesius uenerabilis patriarchii legit:


Proemium Chalcedonensis sancte ac uniuersalis synodi.

Conueniente autem etiam sancto et uniuersali concilio secundum sacram preceptionem in Chalcedonensi urbe congregato: id est, Paschasino et Lucentio reuerendissimis episcopis, et Bonifacio religiosissimo presbytero, tenentibus locum sanctissimi  archiepiscopi senioris Rome Leonis; et Anatolio sanctissimo episcopo magni nominis Constantinopoleos noue Rome:

Reuerendissimi monachi dixerunt: Et hoc suscipimus.

Adhuc Constantinus diaconus et notarius uenerabilis patriarchii legit:


De uita sancti Patris nostri Sabbe.

Flauiano igitur et Elia patriarchis Sidone, ut dictum est, consistentibus, et litteris blandis et dispensatoriis ad imperatorem utentibus, atque apud Sidonem aduersus rectam fidem congregatam synodum destruentibus, necnon ad thronos proprios redeuntibus, indignati hi qui circa Soterichum et  Philoxenum erant, in iram immensam commouerunt imperatorem, quasi deceptum a patriarcharum astutia et simulatione. Et accepta potestate quam uoluerunt, et auro sufficienti Antiochie uulgo dato, multis modis tribulauerunt Flauianum, et quodammodo suffocauerunt, cogentes Chalcedonensem synodum anathematizare: taliter eum ab episcopatu repellentes, exsilio damnauerunt. Quo comperto imperator gauisus est, et Seuerum Acephalorum principem Antiochenum episcopum misit. Qui Seuerus apprehenso patriarchatu, multa quidem atrocia sibi non communicantibus demonstrauit. Mittit autem synodica sua Elie archiepiscopo: et non receptus, commouet in iram imperatorem; et rursus destinat sua ipsius synodica Hierosolymam Maio mense sexte  indictionis, cum quibusdam clericis et uirtute imperatoria [id est, militia]. Et hoc agnito, Pater noster Sabbas sancte memorie ascendens in ciuitatem sanctam una cum aliis eremi hegumenis, eos quidem qui uenerant cum synodicis Seueri, a sancta insecuti sunt ciuitate. Multitudinem autem monachorum undique colligentes, ante sanctam caluariam cum Hierosolymitanis clamabant, dicentes: Anathema Seuero et his qui communicant ei: presentibus et audientibus tam magistrianis, quam principibus et militibus qui fuerant ab imperatore transmissi. Iste quippe Seuerus elatione dira detentus, et imperiali potentie innixus, Chalcedonensem synodum decies  millies [millenis] submisit anathematibus, et Eutychetis externam opinionem confirmare contendens, unam Domini Christi Filii Dei et post ex uirgine incarnationem et humanationem predicabat naturam corruptam; et amicus turbationis existens multas nouitates effinxit aduersus recta Ecclesie dogmata, seu leges: impiissimam enim et latrociniosissimam [latrocinalissimam] Ephesinam secundam synodum recipit, et similem dicit esse hanc illi, que prius in eadem Ephesina urbe conuenit. Et equales in doctoribus pronuntiat Cyrillum deiferum Alexandrinorum episcopum, et Dioscorum qui in communionem recepit Eutychetem hereticum, utpote consentaneum suum, et sanctissimum et orthodoxissimum Flauianum regie urbis archiepiscopum deposuit et interemit;  et ita in impietate proficiens idem Seuerus, exacuit in blasphemiam Dei linguam suam, et partititus est in suis ipsius sermonibus non partibilem in Trinitate diuinitatem. Dicens enim et affirmans essentiam [Gr., subsistentiam] esse naturam et naturam esse essentiam [Gr., subsistentiam], et nullam differentiam in his nominibus sciens, sanctam et adorandam et consubstantialem Trinitatem diuinarum essentiarum [Gr., subsistentiarum], naturarum et deitatum et deorum dicere Trinitatem ausus est: huiusmodi ergo animarum corruptorem et depopulatorem imperator Anastasius cegit archiepiscopum Eliam communicatorem admittere. Qui cum nullatenus hoc agere consensisset, efferuens furore imperator direxit Olympium quemdam Cesariensem, ducatum  habentem Palestine, mittens pariter cum eo et epistolam uniuersalem [Gr., dispensatoriam], que a Sidone scripta est, profitentem non admittendam Chalcedonensem synodum, ut omnibus modis Eliam ab episcopatu repelleret. Qui Olympius cum potentatu imperiali perueniens, et multis modis et machinamentis utens, atque iam dictam epistolam manifestans, Eliam quidem ab episcopatu pepulit, et apud Ailam exsilio relegauit: Ioannem uero Marciani filium spondentem et Seuerum communicatorem admittere, et synodum Chalcedonensem anathematizare, episcopum Hierosolymorum fecit primo die [tertio ex cod. Iol.] Septembris mensis [Gr., Septembris die tertia], initio decime [al., undecime] indictionis. Cum autem cognouissent sanctificatus Sabbas et  ceteri eremi Patres, hec spopondisse Ioannem, collecti contestati sunt, ne Seuerum in communionem reciperet, sed magis pro Chalcedonensi synodo discrimen incurreret, cum profectos [profecto] illos haberet omnes auxiliantes; et ita Ioannes quotquot duci pollicitus est facere, preuaricatus est, Patres reueritus. Porro Anastasius imperator comperiens Ioannem irritas sponsiones fecisse, et insaniens aduersus Olympium qui fuerat fuga lapsus, mittit [et insaniens, Olympio fuga lapso, mittit] Anastasium Pamphili, qui ducatum habebat Palestine, ut ageret, quo Ioannes Seuerum in communionem susciperet, et Chalcedonensem synodum anathematizaret, uel hunc ab episcopatu repelleret. Qui ueniens Hierosolymam,  subito capit archiepiscopum, et mittit eum in custodiam publicam. Omnes autem sancte ciuitatis habitatores gratulati sunt, eo quod fuerit insidiator et proditor Elie archiepiscopi. Zacarias autem quidam Cesariensium urbis principatum moderans, clam in munitionem ingressus, consilium dat Ioanni, dicens: si uis bene agere, et nullatenus episcopatu priuari, nemo tibi suadeat Seuerum in communionem recipere, sed quasi repromitte duci, et dic, quia et hic quidem, que intenduntur, facere non differo: sed ne fateantur quidam per necessitatem et uiolentiam me agere, dimittar hinc; et post duos dies Dominica existente agam alacriter que a uobis iubentur; et huiuscemodi uerbis credulus dux restituit eum Ecclesie. Archiepiscopus ergo dimissus  per noctem, uniuersum monachicum collegium ad sanctam accersiuit ciuitatem, undique colligens. Ut autem quidam numerantes multitudinem nuntiauerunt, quia habebat congregatio decem millia monachorum, et quoniam nec tota ecclesia poterat tantum capere populum, uisum est ut conuenirent uniuersi per Dominicos dies [Dominicum diem] in domum sancti protomartyris Stephani, eo quod sufficiens esset ad receptionem multitudinis: simul autem et properarent obuiam Hypatio consobrino imperatoris, tunc a uitaliani captiuitate soluto, et Hierosolymam orationis causa uenienti. Conuenientibus ergo uniuersis tam monachis quam ciuibus in memorata colenda domo, conuenit et Anastasius dux, et Zacarias consularis. Cumque consularis [Hypatius] aduenisset,  et cum multitudine in primi martyris Stephani templum intrasset, duxque putaret uoluntatem imperatoris efficiendam, ascendit super ambonem archiepiscopus, habens secum Theodosium et Sabbam monachorum summos et duces; et omnis populus per multas horas clamabat dicens: Hereticos anathematiza, et synodum robora. Protinus ergo tres ex consensu anathematizant Nestorium, et Eutychetem, et Seuerum, et Soterichum Cesaree Cappadocie, et omnem qui non reciperet synodum Chalcedonensem.

Tarasius sanctissimus patriarcha dixit: Auditionem fecimus paternorum mandatorum: quid ergo oportet? suscipitis [suscipere] ab hereticis ordinatos?

Sancta synodus dixit: Etiam, domine, audiuimus,  et oportet suscipere.

Tarasius sanctissimus patriarcha dixit: Quin potius et plures eorum qui in sexta sancta synodo consederunt, a Sergio, Pyrrho, Paulo, et Petro, preceptoribus uidelicet hereseos unam uoluntatem in Christo predicantium, ordinati sunt: quoniam hi uicissim Constantinopoleos thronum sortiti sunt; et a Petro, qui ex his nouissimus eidem throno precedit, usque ad sextam synodum anni plus non transierunt quam quindecim: et ipsi qui intra hoc tempus fuerunt, Thomas et Ioannes et Constantinus pontifices in presignato tempore [Gr. add. temp. a predictis hereticis ordinati sunt: et propt.]; id est dum hi qui heretici nominati sunt, exstitisse noscuntur:  et propterea non sunt improbati: per quinquaginta enim annos tunc heresis perdurauit. Sed sexte synodi Patres ipsos quatuor anathematizauerunt, quanquam ordinatio eorum essent.

Sancta synodus dixit: Clarum est.

Constantinus sanctissimus episcopus Cypri dixit: Sufficienter ostensum est, honorabilissimi fratres, et de hoc, quia qui ab hereticis accedunt, suscipiendi sunt. Si quis autem studio ad hereticum ierit, et susceperit ordinationem, sine receptione sit.

Reuerendissimi monachi dixerunt: Habemus et de hoc sancti Basilii epistolam ad Nicopolitas; et obsecramus legi.

Tarasius sanctissimus patriarcha dixit: Legatur.

 Constantinus diaconus et notarius legit.


De epistola sancti Basilii ad Nicopolitas.

Nescio episcopum, nec connumerauerim inter sacerdotes Christi, eum qui a profanis manibus in destructionem fidei ad prelationem prouectus est: hoc est iudicium meum. uos autem si aliquam habetis nobiscum portionem, hec nobiscum procul dubio sentietis: at uero si a nobisipsis consilium sumitis, unusquisque sue sententie dominus est. Nos autem insontes a sanguine isto. Porro hec scripsi, non de uobis diffidens, sed quorumdam hesitationem confirmans, ex eo quod notam faciam meam ipsius sententiam de non admittendis quibusdam in communionem, neque illis qui manus eorum promotionem sumpserunt.  Propterea pace facta, cogitate uosmetipsos annumerare sacrosancte plenitudini [Gr., et ne manus ipsorum impositione accepta, postmodum pace facta conentur seipsos annum].

Reuerendissimi monachi dixerunt: Ecce Pater exsecratur hereticorum ordinationem, dicendo: Neque connumerauerim inter sacerdotes Christi eum qui a profanis manibus in destructionem fidei ad prelationem prouectus est.

Tarasius sanctissimus patriarcha dixit: Et ego exsecror eos qui ob huiusmodi causam et fidei destructionem sunt ordinati; et maxime si episcopi orthodoxi presentes fuerunt, a quibus poterant consecrari: sic enim est paternus sensus. Sin autem synodica promulgatio et concordia ecclesiarum causa  orthodoxie facta fuerit, qui presumpserit a profanis hereticis ordinari, depositioni succumbet.

Sancta synodus dixit: Hoc iustum iudicium.

Reuerendissimi monachi dixerunt: Et quomodo in fine epistole scriptum est: Propterea pace facta,  cogitate uosmetipsos annumerare sacrosancte plenitudini. Ecce enim et post pacem hi qui ordinati sunt, non recipiuntur.

Tarasius sanctissimus patriarcha dixit: Non dixit Pater, non recipiendos fore; sed ne forte uiolentiam sustinerent, qui uoluissent uniri clero orthodoxorum. Etenim in ueritate non absque necessitate ac difficultate hoc fiet. uerumtamen egregius Pater per tempus illud, cum essent orthodoxi episcopi plurimi, interdicebat alumnis Ecclesie ordinatione uti Arianorum: nulla enim defensio aderat. Quia enim hoc uerum est, et non ignorabant sensum Patris hi qui post illum sunt Ecclesie successores, ab hereticis constitutos, deinde melioratos susceperunt, ut didicimus per illa que prelecta sunt. Ubique enim Patres sibi  inuicem concordantes sunt, nec inest illis refragatio ulla; sed aduersantur eis qui dispensationes et intentiones eorum minime didicerunt.

Reuerendissimi monachi dixerunt: Congrua queque dissoluta sunt.

Sancta synodus dixit: Legant astantes episcopi proprios libellos, tanquam accedentes ad catholicam Ecclesiam.

Tarasius sanctissimus patriarcha dixit: Legant postquam duorum capitulorum que querebantur, subtiliter causa examinata est, tam scilicet de his qui ab hereticis sunt ordinati, quam de his qui accedunt ab heresi ad sanctam catholicam Ecclesiam.

Hypatius episcopus Nicee legit libellum suum.  Est autem ipse libellus, quem et Basilius reuerendissimus episcopus Ancyrensium fecit.

Leo episcopus Rhodi, Nicolaus Hierapoleos, Gregorius Pessinuntius, Gregorius [Georgius] Antiochie Pisidie, Leo Carpathi, legerunt exemplaria eiusdem libelli.

Tarasius sanctissimus patriarcha dixit: Professionibus notis per lectionem libellorum, in alio conuentu receptio eorum fiet, si non inest in illis aliud quod prohibeat.

Sancta synodus dixit: Fiat sicut iussisti.

Et in his exsurgens sancta synodus laudauit ita: Multos annos imperatorum! Irene et Constantini magnorum principum et imperatorum multos annos! Orthodoxorum imperatorum multos annos! Depositores  uocum nouitatis que facta est, Domine, robora! Piam da uitam eis!

Tarasius sanctissimus patriarcha dixit: Pax Dei sit cum omnibus nobis. Amen.



ACTIO SECUNDA.


 In nomine Domini et dominatoris Iesu Christi ueri Dei nostri, imperio piissimorum et amicorum Christi dominorum nostrorum Constantini et Irene Deo  coronate matris eius, anno consulatus eorum octauo, sexto Kalendas Octobrias indictione 11.

Conueniente sancta et uniuersali synodo, que per  diuinam gratiam et piam sanctionem eorumdem Deo confirmatorum imperatorum congregata est in Nicensium clara metropoli Bithyniensium prouincie, id est, Petro reuerendissimo primo presbytero sanctissime Roma Ecclesie sancti apostoli Petri, et Petro reuerendissimo presbytero et monacho et abbate uenerabilis monasterii sancti Sabbe Romane siti, retinentibus locum apostolice sedis almi et beatissimi archiepiscopi senioris Rome Adriani; et Tarasio almo et sanctissimo archiepiscopo magni nominis Constantinopoleos noue Rome [Gr. add. et episcopis qui cum eis erant], et Ioanne ac Thoma reuerendissimis presbyteris monachis et uicariis apostolicarum sedium orientalis dieceseos; sedentibusque ante sacratissimum ambonem templi sanctissime magne ecclesie  que cognominatur Sophia, presentibus et auscultantibus gloriosissimis et magnificentissimis principibus, id est, Petrona famosissimo exconsule, patricio et comite Deo conseruandi imperialis obsequii, et Ioanne imperiali ostiario et logotheta militaris logothesii, et omni sancta synodo secundum ordinem in prima actione signatum: presentibus etiam et Deo amabilibus archimandritis et hegumenis, atque omni plenitudine monachica, propositis sanctis et intemeratis Dei Euangeliis.

Nicephorus Deo amabilis diaconus et chartophylax uenerabilis patriarchii dixit: Regius homo pre foribus huius uenerabilis templi stat, ducens secum episcopum Neocesarie.

Tarasius sanctissimus patriarcha dixit: Ingrediantur.

 Clarissimus regius mandator ingressus dixit: Missus sum a dominis nostris bonis, ut adducerem reuerendissimum episcopum Neocesarie ad piam et sanctam synodum uestram, et exhibui.

Sancta synodus dixit: Deus conseruet pios imperatores nostros.

Tarasius sanctissimus patriarcha dixit ad episcopum Neocesarie: Ut ignota tibi preteriit ueritas usque nunc? an ut notam tibi hanc paruipendisti? et si ut ignota tibi preteriit, ne confundaris rectum sermonem ediscere, quemadmodum non es confusus peruersum.

Gregorius reuerendissimus episcopus Neocesarie dixit: Crede, domine, ut ignota; peto autem  discere, et ut iubet Dominus et sancta synodus.

Tarasius sanctissimus patriarcha dixit: Dic, quid uis discere?

Gregorius reuerendissimus episcopus Neocesarie dixit: Cum tota hec caterua unum dicat et sapiat, et didici et certus sum, quia ueritas hec est, que nunc queritur et predicatur: ac per hoc ego peto ueniam priorum malorum meorum, et uolo cum omnibus et illuminari et doceri. Delicta enim et peccata mea immensa sunt: et sicut Dominus ad compunctionem duxerit sacram synodum et sanctissimum dominum meum, ita fiat.

Tarasius sanctissimus patriarcha dixit: Num  forte quasi uelamento astutie proprium sensum adumbrare uolens, uerbis simulas ueritatem, mente autem malignanter operaris?

Gregorius reuerendissimus episcopus Neocesarie dixit: Absit, ueritatem confiteor, et non mentior, neque falsum faciam uerbum meum.

Tarasius sanctissimus patriarcha dixit: Debueras a prioribus annis aperire aures tuas; et Paulum diuinum apostolum audire dicentem: Tenete traditiones quas accepistis siue per sermonem, siue per epistolam nostram ; et rursum Timotheo et Tito scribentem: Profanas uocum nouitates deuita . Quid enim profanius et magis uocum nouitas est, quam dicere Christianos idololatras esse?

 Gregorius reuerendissimus episcopus Neocesarie dixit: Malum erat; et confitemur, quia malum erat: sed ita gestum est, et ita gessimus; et ideo postulamus ueniam delictorum nostrorum. Confiteor, domine, coram honorificentia sanctitatis uestre et omnium fratrum sancte synodi, quoniam peccauimus, et iniquitatem fecimus, et male patrauimus; et ueniam postulamus super hoc.

Tarasius sanctissimus patriarcha dixit: Dicimus, ut sequenti actione cum libello rursus conueniente, que illius sunt agnoscamus.

Sancta synodus dixit: Ut iubet sanctitas tua, episcopus qui astat, cum libello ueniat; et in sequenti actione, secundum quod placuerit, agetur.

Leontius inclytus et regius a secretis dixit: Meminit  sacratissima et diuinitus collecta synodus; qualiter precedenti conuentu diuine littere lecte sint Deo conseruatorum magnorum imperatorum nostrorum, in quibus continebatur memoria litterarum, que synodice misse sunt a sanctissimo et beatissimo papa senioris Rome, et uenerabilibus summisque sacerdotibus orientis, in duobus quaternionibus: quibus et nunc allatis, suggerimus ad quod placuerit.

Sancta synodus dixit: Legantur libelli sanctissimi et beatissimi pape Adriani senioris Rome.

Et legit Nicephorus inclytus et regius a secretis interpretationem litterarum Latinarum Adriani pape Romani.

Adrianus episcopus seruus seruorum Dei. Dominis piissimis et serenissimis imperatoribus ac triumphatoribus, filiis diligendis in Deo et Domino nostro Iesu Christo, Constantino et Irene Augustis. 


Tarasius sanctissimus patriarcha dixit: Ipsi uos acceptis a papa litteris his, detulistis eas ad pios imperatores nostros?

Petrus et Petrus Deo amabiles presbyteri, et locum tenentes Adriani sanctissimi pape Romani, dixerunt: Nosipsi accepimus ab apostolico Patre nostro huiuscemodi litteras, et detulimus eas ad pios dominos.

Ioannes magnificentissimus logotheta dixit: Hec nouerunt et honorabilissimi Siculi, Deo amabilis  Theodorus Catanensium episcopus, et qui cum eo est reuerendissimus diaconus Epiphanius, qui locum tenet archiepiscopi Sardinie. Ambo enim per iussionem piorum imperatorum nostrorum profecti sunt Romam cum reuerendissimo apocrisiario sanctissimi patriarche nostri.

Theodorus Deo amabilis episcopus Catane dixit: Pio imperio iubente per honorabiles iussiones suas, mittere Leonem Dei cultorem presbyterum, qui una mecum est seruus uestre sanctitatis, simul cum pretiosa epistola sacratissimi domini mei: ille qui colit sanctitatem uestram, Siculorum scilicet mee prouincie magistratus [strategus] misit me Romam cum pia iussione orthodoxorum imperatorum nostrorum. Qui abeuntes, pii imperii eorum fidem et  orthodoxiam denuntiauimus.

Et beatissimus papa audiens dixit: Quia si in diebus imperii eorum factum fuerit hoc, magnificare habet Deus pium imperium eorum super priora regna. Hinc et suggestionem que lecta est, transmisit ad pios imperatores nostros una cum litteris ad sanctitatem uestram, et uicariis suis qui hic presidentes adsunt.

Cosmas diaconus, notarius et cubuclesius dixit: Et alie misse sunt littere a sanctissimo papa senioris Rome ad Tarasium sanctissimum et uniuersalem patriarcham nostrum; et sicut iusserit sancta collectio uestra, et de his fiet.

Sancta synodus dixit: Legantur.

Cosmas predictus legit:

 Epistola Adriani sanctissimi pape senioris Rome, interpretata ex Latinorum dictione in Grecorum uocem.



Petrus et Petrus reuerendissimi presbyteri ac uicarii sanctissimi pape senioris Rome Adriani dixerunt: Dicat nobis sanctissimus patriarcha Tarasius regie ciuitatis, si consentiat litteris sanctissimi pape senioris Rome Adriani, an non.

Tarasius sanctissimus patriarcha dixit: Sacratissimus Paulus apostolus, qui illustratus est lumine Christi, et genuit nos per Euangelium, cum Romanis scriberet, approbans studium sincere fidei eorum, quam in Christum uerum Deum habebant, sic ait: Fides uestra annuntiatur in uniuerso mundo  : hoc testimonium sequi necessarium est, et inconsulte agit qui huic conatur resistere. Unde Adrianus presul senioris Rome, cum esset particeps eorum qui predicto testimonio muniri meruerunt, scripsit expresse ac ueraciter piis imperatoribus nostris, atque ad humilitatem nostram, affirmans bene ac optime se habere antiquam traditionem Ecclesie catholice. Nam et ipsi nos scrutando Scripturas, et syllogistice approbando, rimati sumus: sic quod confessi sumus, confitemur et confitebimur, consonamus et confirmamus, atque permanebimus in significatione litterarum que lecte sunt, imaginales descriptiones suscipientes secundum antiquam patrum nostrorum traditionem; et has affectuoso  amore adoramus, tanquam ad nomen Christi Dei, et intemerate domine sancte Dei Genitricis, sanctorumque angelorum, ac omnium sanctorum factas, manifestissime in unum solum Deum uerum seruitutem [Gr., latriam] et fidem nostram ponentes.

Sancta synodus dixit: Tota sacratissima synodus ita credit, ita sapit, ita dogmatizat.

Petrus et Petrus Deo amabiles presbyteri et legati apostolice cathedre dixerunt: Dicat nobis sancta synodus, si admittit litteras sanctissimi pape senioris Rome, an non.

Sancta synodus dixit: Sequimur, et suscipimus, et admittimus.

Ioannes Deo amabilis presbyter et legatus orientalis  dieceseos dixit:

Opportunum est etiam in presenti cum Psalmista canere: Misericordia et ueritas obuiauerunt sibi, iustitia et pax complexe sunt se . Misericordia et ueritas scimus quia Dominus noster iehsu Christus est: participatione autem eius etiam sanctissimi patriarche et orbis terre pastores et dicuntur et sunt. Etenim misericordia et ueritas obuiauerunt sibi, Adrianus scilicet sanctissimus papa senioris Rome, et Tarasius sanctissimus patriarcha regnantis Constantinopoleos. Qui unum sentientes et confitentes, iustitiam et pacem complexi sunt. Pheronyma [Const. unum sentientes et confitentes. Iustitia et pax osculate sunt. Phe.] enim Irene, et decreto  Dei regnans et imperans [nomen habens rei ueritati consonum ac respondens]; diuinitus mota, et decorem Ecclesie desiderans atque uolens, litteris usa, iustitiam pheronymam, sanctissimam uidelicet Ecclesiam Romanam amplexa est; et mouit in medium transire, et presens sanctum letificare collegium; sed et orthodoxam patefacere fidem. Et nunc gaudium magnum factum est in lectione sacrarum litterarum sanctissimi pape Adriani, tam ad diuinitus conseruandos et tranquillissimos imperatores nostros, quam ad sanctissimum et ter beatum patriarcham Tarasium destinatarum; et magnas in hoc agimus Deo gratias, quia tanto meruimus gaudio perfrui et letitia. Et benedictus Deus, qui suscitauit nobis tale imperium, quod sollicitum sit semper, et excitet populos ad  unum conspiramentum et unanimitatem atque custodiam diuinorum canonum, seu traditionum sanctissime Ecclesie. Sed Christus Deus per gignentem se sanctissimam Dei Genitricem, et omnes sanctos suos, et uos sacerdotes suos, qui unum sapitis, et dolum in cordibus non habetis uestris, sed festinatis que scripta sunt adimplere, repromissiones uestras ueraces ostendat, et longeuos conseruet bonos dominos nostros, et glorificet eos, et exaltet cornu eorum, et subiiciat inimicos eorum sub pedibus ipsorum, et dignos eos faciat etiam in futuro seculo cum sanctis regibus connumerari, conseruetque hanc sanctissimam synodum.

Agapius sanctissimus episcopus Cesarie Cappadocie  dixit: Scriptum est in diuinis Scripturis nostris, quia separauit Deus inter lucem et inter tenebras. Ecce enim cessante tenebrosa male opinantium heresi, lumen cunctis orthodoxie refulsit: quod lumen et ego sequens, suscipio et saluto sacras ac uenerabiles iconas, et eos qui ita non sentiunt, anathemati submitto.

Ioannes sanctissimus episcopus Ephesi dixit: Sicut honorabiles littere sanctissimi pape Romani continent, ita credo, et ita confiteor gratia Christi ueri Dei nostri.

Constantinus sanctissimus episcopus Constantie Cypri dixit: Modis omnibus lecte suggestioni, que ad dominos nostros bonos ab Adriano sanctissimo papa Romano missa est; necnon et epistole que ad sanctissimum  patriarcham directa est, consentio, et ita confiteor, atque cum hac fide proficiscar ad tribunal Christi ueri Dei nostri.

Basilius sanctissimus episcopus Ancyre dixit: Quemadmodum continent littere sanctissimi Adriani pape senioris Rome, et sensus sanctissimi Patris nostri ac uniuersalis patriarche; sic sapio, sic teneo, et ita docebo, et cum hoc sensu meo etiam in futurum seculum proficiscar.

Nicolaus sanctissimus episcopus Cyzici dixit: Secundum litteras sanctissimi pape senioris Rome Adriani, et expositionem confessionis sanctissimi patriarche nostri Tarasii, sapio et sapiam, et in illum mundum adducar cum hac confessione mea.

Euthymius sanctissimus episcopus Sardis dixit:  Et ego prelectas litteras sanctissimi pape senioris Rome sincere ac indubitanter sequens, polliceor et confiteor ita me sapere tam de orthodoxa fide, quam de sanctissimis iconis: non quasi quiddam nouum dogma admittens, sed tanquam certissime sciens de illis traditionem sanctorum apostolorum et sacratissimorum magistrorum qui has reliquerunt, in sancta Dei Ecclesia constitutam. Propter quod tota anima recipio huiusmodi uenerabiles iconas cum conuenienti honore ac salutatoria adoratione. Eos autem qui aliter uel aduerse sapiunt aut dogmatizant contra sanctas iconas, alienos a catholica Ecclesia estimans, abiicio, et hereticos denuntio.

Petrus sanctissimus episcopus Nicomedie dixit: Secundum lectas litteras sanctissimi pape senioris  Rome Adriani, et secundum fidem sanctissimi et uniuersalis patriarche Tarasii, uenerabiles iconas suscipio, et adoro, et docebo, tanquam redditurus in die iudicii rationem iudici et Deo nostro.

Elias sanctissimus episcopus Crete dixit: Secundum honorabiles litteras sanctissimi pape senioris Rome Adriani, sic confiteor et teneo pretiosas et sacras iconas, nunquam aliquando commutandus, nec modo eas tantum adorans. Eos autem qui non ita confitentur, anathematizo.

Stauracius sanctissimus episcopus Chalcedonis dixit: Secundum epistolam Adriani sanctissimi pape senioris Rome, que ad sanctissimum patriarcham nostrum Tarasium missa est, sic et ego recepto,  saluto et amplector sacras iconas, cum sint tanquam arrha salutis mee. Eos autem qui ita non sapiunt, anathematizo.

Nicephorus episcopus Dyrrachii dixit: Secundum relationem que missa est ab Adriano sanctissimo papa senioris Rome ad pios imperatores nostros, et ad sanctissimum et uniuersalem patriarcham Tarasium, quin et secundum eius sanctissimi Tarasii archiepiscopi doctrinam, fidem et confessionem, sapio et teneo; et cum hac confessione mea breuis uite mee tempus finiam, et terribili tribunali Christi assistam.

Epiphanius diaconus Ecclesie Catanensis, et locum tenens archiepiscopi Sardinie, dixit: Nitidissimum orthodoxie terminum et SS. apostol. traditionem  relatio que missa est ad pios et Christo dilectos imperatores a beatissimo papa senioris Rome Adriano, per lectionem exhibuit: sed et epistola eius, que destinata est ad Tarasium sanctissimum et uniuersalem patriarcham. Unde et ego per omnia his consentiens, et recti sensus incessu sequens, honoro et adoro et recipio ab olim in Ecclesia traditas uenerabiles et sacras iconas; et eum qui in his non conuenit, ut heretici conciliabuli participem auerto, et anathematismis transmitto.

Leo presbyter sanctissime Ecclesie Constantinopoleos, et locum tenens metropoleos Side, dixit: Secundum lectas synodicas epistolas sanctissimi pape senioris Rome, et doctrinam sanctissimi patriarche Tarasii, suscipio uenerabiles imagines secundum  antiquam consuetudinem; et eos qui sic se non habent, anathematizo.

Nicolaus hegumenus Apri, et locum tenens Tyanensium metropoleos, dixit: Secundum synodicas epistolas Adriani beatissimi pape, que lecte sunt, suscipio uenerabiles iconas secundum antiquam traditionem: et qui se ita non habent, anathematizo.

Constantinus sanctissimus episcopus Gangrensium dixit: Secundum relationes que lecte sunt beatissimi pape senioris Rome Adriani, suscipio uenerabiles iconas iuxta priscam traditionem. Eos uero qui sic non sapiunt, anathemati submitto.

Niceta sanctissimus episcopus Claudiopoleos dixit: Secundum lectas synodicas epistolas beatissimi pape senioris Rome Adriani suscipio uenerabiles iconas  secundum antiquam consuetudinem; et qui sic non sapiunt, anathemati submitto.

Theodorus sanctissimus episcopus Myrensium Lycie dixit: Secundum synodicas epistolas que lecte sunt beatissimi pape Rome Adriani, credo et profiteor, atque adoro et amplector sanctas et uenerabiles iconas; et qui ita non sapiunt, anathematizo et declino.

Theophylactus diaconus et exarchus, locum tenens metropoleos Carie, dixit: Secundum lectas synodicas epistolas beatissimi pape senioris Rome Adriani profiteor; et qui ita non sapiunt, anathemati submitto.

Michel sanctissimus episcopus Synadensium  dixit: Secundum synodicas epistolas a beatissimo papa Adriano senioris Rome directas confiteor, et admitto iuxta priscam traditionem sacras et uenerabiles iconas: et qui ita non suscipiunt, anathemati submitto.

Eustathius sanctissimus episcopus Laodicee dixit: Secundum recitatas synodicas epistolas beatissimi pape senioris Rome Adriani confiteor, et recipio pretiosas et sacras iconas iuxta priscam traditionem: et qui ita non sapiunt, anathemati submitto.

Constantinus episcopus Perge dixit: Secundum lectas synodicas epistolas beatissimi pape senioris Rome Adriani confiteor, et recipio pretiosas et sacras imagines secundum antiquam traditionem: et qui ita non sapiunt, anathemati submitto.

 Anastasius sanctissimus episcopus Nicopoleos ueteris Epiri dixit: Secundum recensitas synodicas epistolas beatissimi pape senioris Rome Adriani confiteor, et suscipio, et adoro sacras et sanctas iconas iuxta priscam traditionem. Eos uero qui ita non sapiunt, anathematizo.

Christophorus sanctissimus episcopus Phasidis dixit: Secundum lectas synodicas epistolas beatissimi pape Adriani confiteor, et suscipio ac adoro uenerabiles iconas secundum antiquam consuetudinem. Eos uero qui ita non sapiunt, anathematizo.

Theodorus sanctissimus episcopus Seleucie dixit: Secundum lectas synodicas litteras beatissimi pape senioris Rome Adriani confiteor, et suscipio sacras et uenerabiles iconas secundum antiquam traditionem.  Eos uero qui ita non sapiunt, anathematizo.

Gregorius presbyter Constantinopoleos sanctorum apostolorum, et locum tenens metropoleos Mocissi, dixit: Secundum lectas synodicas epistolas beatissimi pape senioris Rome Adriani confiteor, et suscipio, et adoro sacras et uenerabiles iconas secundum antiquam traditionem. Eos autem qui ita non sapiunt, anathematizo.

Basilius sanctissimus episcopus Syllege [Silei] dixit: Secundum lectas synodicas epistolas beatissimi pape senioris Rome Adriani confiteor et suscipio ac adoro uenerabiles et sacras imagines secundum antiquam traditionem Ecclesie. Eos uero qui ita non sapiunt, anathematizo.

Theodorus sanctissimus episcopus Catane dixit:  Omni orthodoxia plenam relationem, que missa est a sanctissimo papa senioris Rome Adriano ad pios et amicos Christi imperatores nostros, sed et Tarasium almum et uniuersalem patriarcham, per lectionem agnoui. Unde et ego his assentior, et prorsus adoro, amplector et admitto sacras iconas. Eos uero qui ita non sapiunt, anathematismis transmitto, tanquam alienos ab Ecclesia catholica.

Manuel sanctissimus episcopus Adrianopoleos Thracie dixit: Secundum lectas synodicas epistolas beatissimi pape senioris Rome Adriani confiteor, et recipio sanctas uenerabiles iconas secundum antiquam  traditionem catholice Ecclesie. Eos uero qui ita non sapiunt, anathematizo.

Marianus sanctissimus episcopus Pompeiopoleos dixit: Secundum lectas synodicas epistolas beatissimi pape senioris Rome Adriani confiteor, suscipio et adoro sacras et uenerabiles iconas secundum antiquam traditionem Ecclesie. Eos uero qui ita non sapiunt, anathematizo.

Ioannes sanctissimus episcopus Tauromenie dixit: Cum ueluti diuinus orthodoxie terminus sint littere que ab Adriano papa senioris Rome ad pios imperatores, necnon et ad Tarasium uniuersalem patriarcham nostrum, misse sunt, ita profiteor, suscipiens sacras iconas secundum antiquam traditionem Ecclesie catholice. Eos uero qui ita non sapiunt anathematizato.

 Cyrillus ex persona sanctissimi episcopi Gothie promulgauit similiter.

Theodorus sanctissimus episcopus Mitre [Gr., Bizye ex ms. Iol.] promulgauit similiter.

Gregorius presbyter, et locum tenens episcopi Smyrne, promulgauit similiter.

Gaudiosius episcopus Messine similiter.

Eustachius [Eustratius] sanctissimus episcopus Apamie similiter.

Ioannes diaconus, et locum tenens apostolice sedis [a 1Kb] , similiter.

Petrus episcopus Germiorum similiter.

Theodorus sanctissimus episcopus Panormi similiter.

 Ioannes sanctissimus episcopus Arcadiopoleos similiter.

Stephanus sanctissimus episcopus Bibonensium similiter.

. . . . . . uicarius Leontopoleos similiter.

Sisinnius sanctissimus episcopus Parii similiter.

Constantinus sanctissimus episcopus Leontine similiter.

Epiphanius sanctissimus episcopus Mileti [Mitorum] similiter.

Theodorus sanctissimus episcopus Tauriane similiter.

Niceta sanctissimus episcopus Preconnesi similiter.

Christophorus sanctissimus episcopus sancte Cyriace  similiter.

Eustachius [Eustratius] sanctissimus episcopus Methymne similiter.

Theotimus sanctissimus episcopus Crotonensium similiter.

Theophilus sanctissimus episcopus Chii similiter.

Leo sanctissimus episcopus Cii similiter.

Basilius sanctissimus episcopus Nesiorum similiter.

Ioannes sanctissimus episcopus Apri similiter.

Ignatius sanctissimus episcopus Prine similiter.

Theophylactus sanctissimus episcopus Cypsellorum similiter.

 Theodorus sanctissimus episcopus Tropeorum similiter.

Stephanus sanctissimus episcopus Sugdensium similiter.

Sergius sanctissimus episcopus Nicoterensium similiter.

Gregorius presbyter et uicarius Nicopoleos similiter.

Leo sanctissimus episcopus Mesembrie similiter.

Theodosius sanctissimus episcopus Amorii similiter.

Cyriacus sanctissimus episcopus Drisiparentium similiter.

Galata presbyter, et ex persona sanctissimi episcopi Rhegii, similiter.

 Theodosius sanctissimus episcopus Nysse similiter.

Georgius sanctissimus episcopus Camulianensium similiter.

Soterichus sanctissimus episcopus Ciscissensium similiter.

Constantinus sanctissimus episcopus Mastaurensium similiter.

Georgius sanctissimus episcopus Briulensium similiter.

Ioannes sanctissimus episcopus Nysse similiter.

Theophylactus sanctissimus episcopus Tralle similiter.

Basilius [a 1Kb] sanctissimus episcopus Magnesie similiter.

Sabbas sanctissimus episcopus Anensium similiter.

 Gregorius sanctissimus episcopus Paleaspoleos similiter.

Basilius sanctissimus episcopus Magnesie Meandri similiter.

Theophanius sanctissimus episcopus Calpe similiter.

Leo sanctissimus episcopus Algizensium similiter.

Nicodemus sanctissimus episcopus Eugazensium similiter.

Lucas [Lycastus] sanctissimus episcopus Baretensium similiter.

Theophylactus sanctissimus episcopus Hypepensium similiter.

Theophanes sanctissimus episcopus Lebedensium similiter.

 Stratonicus sanctissimus episcopus Cyme similiter.

Cosmas sanctissimus episcopus Myrne similiter.

Olbianus sanctissimus episcopus Elee similiter.

Pardus sanctissimus episcopus Pittane similiter.

Basilius sanctissimus episcopus Pergami similiter.

Basilius sanctissimus episcopus Atrammyti similiter.

Marianus [Marinus] sanctissimus episcopus Atandri similiter.

Ioannes sanctissimus episcopus Assi similiter.

Ioannes sanctissimus episcopus Arcadiopoleos similiter.

 Leo sanctissimus episcopus Phocie similiter.

Nicephorus diaconus et uicarius Gargarensium similiter.

Constantinus diaconus et uicarius Agae similiter.

Theognius . . . . . . uicarius Sion similiter.

Ioannes sanctissimus episcopus Rhedesti similiter.

Ioannes sanctissimus episcopus Panii similiter.

Melchisedech sanctissimus episcopus Calliopoleos similiter.

Leo sanctissimus episcopus Madyti similiter.

Theophylactus sanctissimus episcopus Chariopoleos similiter.

Thomas sanctissimus episcopus Daonii similiter.

Gregorius sanctissimus episcopus Theodoropoleos similiter.

 Sisinnius sanctissimus episcopus Chalcidis similiter.

Ioannes sanctissimus episcopus Bryseos similiter.

Beniamin sanctissimus episcopus Lizicensium similiter.

Gregorius sanctissimus episcopus Amastridis similiter.

Theophanes sanctissimus episcopus Sorensium similiter.

Gregorius sanctissimus episcopus Dercensium similiter.

Heraclius sanctissimus episcopus Iunopoleos similiter.

Constantinus sanctissimus episcopus Iuliopoleos similiter.

Antonius sanctissimus episcopus Trezenis similiter.

 Niceta sanctissimus episcopus Nacolie similiter.

Petrus sanctissimus episcopus Aspone similiter.

Synesius sanctissimus episcopus Cinne similiter.

Synesius sanctissimus episcopus Anastasiopoleos similiter.

Eustathius sanctissimus episcopus Solensium similiter.

Theodorus sanctissimus episcopus Citii similiter.

Gregorius sanctissimus episcopus Trimithuntensium similiter.

Alexander sanctissimus episcopus Amathuntensium similiter.

Ioannes [Gr., Sisinnius] sanctissimus episcopus Adriane similiter.

 Michel sanctissimus episcopus Melitopoleos similiter.

Theodorus sanctissimus episcopus Germe similiter.

Basilius sanctissimus episcopus Hadranothyrensium similiter.

Leo sanctissimus episcopus Pemanini similiter.

Symeon sanctissimus episcopus Oce similiter.

Ioannes sanctissimus episcopus Lampsaci similiter.

Niceta sanctissimus episcopus Hilei similiter.

Leo sanctissimus episcopus Troadensium similiter.

 Theodorus sanctissimus episcopus Abydi similiter.

Anastasius sanctissimus episcopus Tripoleos similiter.

Leo sanctissimus episcopus Traculensium similiter.

Stephanus sanctissimus episcopus Salensium similiter.

Ioannes Tabalensium sanctissimus episcopus similiter.

Stephanus sanctissimus episcopus Silandi similiter.

Nicolaus sanctissimus episcopus Pericommatis similiter.

Ioannes sanctissimus episcopus Setensium similiter.

 Basilius sanctissimus episcopus Liprensium similiter.

Theophanes sanctissimus episcopus Meonie similiter.

Michel sanctissimus episcopus Stratonicie similiter.

Lycastus sanctissimus episcopus Philadelphie similiter.

Michel sanctissimus episcopus Tralle similiter.

Gregorius sanctissimus episcopus Gordensium similiter.

Ioannes sanctissimus episcopus Dalde similiter.

Eustathius sanctissimus episcopus Orcane similiter.

 Ioannes [Ioseph] sanctissimus episcopus Attalie similiter.

Zacarias sanctissimus episcopus Hierocesarie similiter.

Dauid sanctissimus episcopus Helenopoleos similiter.

Cyrio sanctissimus episcopus Lophi similiter.

Constantinus sanctissimus episcopus Cesarie Bithynie similiter.

Theophylactus sanctissimus episcopus Apolloniadis similiter.

Georgius sanctissimus episcopus Basinupoleos similiter.

Leo sanctissimus episcopus Ariste similiter.

Nicephorus sanctissimus episcopus Adrani similiter.

 Basilius uicarius Dascylii similiter.

Constantinus sanctissimus episcopus Carine similiter.

Niceta sanctissimus episcopus Mele similiter.

Neophytus sanctissimus episcopus Gordoseruorum similiter.

Leo sanctissimus episcopus Line similiter.

Ioannes sanctissimus episcopus Etenensium [Necennensium] similiter.

Constantinus sanctissimus episcopus Zelensium [Hecenensium] similiter.

Gregorius sanctissimus episcopus Sinope dixit: Quemadmodum tradiderunt nobis ipsi qui ab initio  uiderunt et ministri fuerunt sermonis , et hi qui ab eis edocti sunt, sancti uidelicet et beati patres nostri; ita certissime comperiens continere litteras que nunc ab Adriano sanctissimo papa senioris Rome tam ad pios et amicos Christi imperatores nostros, quam ad Tarasium sanctissimum et uniuersalem patriarcham misse sunt, ita credo, ita confiteor, et ita teneo et tenebo usque ad ultimum spiramentum meum, colens atque adorans pretiosas et sacras iconas. Eos uero qui ita non sentiunt uel confitentur, anathematizo.

Constantinus sanctissimus episcopus Sasimensium dixit; Secundum lectas synodicas epistolas beatissimi pape senioris Rome Adriani confiteor, et adoro, atque suscipio sacras et colendas imagines  secundum antiquam traditionem Ecclesie. Eos uero qui ita non sapiunt, anathematizo.

Niceta sanctissimus episcopus Dadybrensium similiter.

Theophilus sanctissimus episcopus Prusiadis similiter.

Niceta sanctissimus episcopus Adrianopoleos similiter.

Ioannes sanctissimus episcopus Heraclie Ponti similiter.

Constantinus sanctissimus episcopus Cratie similiter.

Niceta sanctissimus episcopus Rysei similiter.

Nicephorus sanctissimus episcopus Clanensium similiter.

 Leo sanctissimus episcopus Trocnadensium similiter.

Anastasius sanctissimus episcopus Patarensium similiter.

Gregorius [Georgius] sanctissimus episcopus Nysse similiter.

Theodosius sanctissimus episcopus Pinarensium similiter.

Nicodemus sanctissimus episcopus Sidymi similiter.

Gregorius [Georgius] sanctissimus episcopus Huniadensium similiter.

Constantinus episcopus Candibensium similiter.

Stauracius sanctissimus episcopus Zenopoleos similiter.

 Leo sanctissimus episcopus Limyrensium similiter.

Stephanus sanctissimus episcopus Caunensium similiter.

Constantinus sanctissimus episcopus Tensium [Gr., Tlon] similiter.

Constantinus sanctissimus episcopus Combensium similiter.

Petrus sanctissimus episcopus Orcadensium [Gr., Petrus diaconus et uicarius Hyrcanensium] similiter.

Ioannes diaconus et uicegerens Phaselidensium similiter.

Sabbas . . . . . uicarius Tii similiter.

 Gregorius sanctissimus episcopus Libyre similiter.

Basilius sanctissimus episcopus Tabensium similiter.

Dorotheus sanctissimus episcopus Neapoleos similiter.

Gregorius sanctissimus episcopus Heraclie similiter.

Dauid sanctissimus episcopus Iassi similiter.

Gregorius sanctissimus episcopus Mylassi similiter.

Sergius sanctissimus episcopus Megyliensium similiter.

Ioannes sanctissimus episcopus Mydbi similiter.

Stauracius sanctissimus episcopus Stadie similiter.

 Gregorius sanctissimus episcopus Stratonicie similiter.

Theodosius sanctissimus episcopus Chonensium similiter.

Michel sanctissimus episcopus Cheretopensium similiter.

Pantoleo sanctissimus episcopus ualentie similiter.

Georgius sanctissimus episcopus Peltensium similiter.

Christophorus sanctissimus episcopus Atanassi similiter.

Leontius sanctissimus episcopus Eumenie similiter.

 Paulus sanctissimus episcopus Acmonie similiter.

Gregorius sanctissimus episcopus Timenutherensium similiter.

Leo sanctissimus episcopus Traianopoleos similiter.

Leo sanctissimus episcopus Alei similiter.

Nicephorus sanctissimus episcopus Lundensium similiter.

Georgius sanctissimus episcopus Appie similiter.

Constantinus sanctissimus episcopus Eucarpie similiter.

Michel sanctissimus episcopus Hierapoleos similiter.

 Christophorus sanctissimus episcopus Promissi similiter.

Nicolaus sanctissimus episcopus Phytie similiter.

Theophylactus sanctissimus episcopus Cinnabori similiter.

Niceta sanctissimus episcopus Augustopoleos similiter.

Constantinus sanctissimus episcopus Cotragii [Cottyei] similiter.

Georgius sanctissimus episcopus Medaii similiter.

Leo sanctissimus episcopus Docimii similiter.

Damianus sanctissimus episcopus Meri similiter.

Theophylactus uicedominus et loci conseruator Apsi similiter.

 Stephanus electus Otri similiter.

Ioannes electus Hectorii similiter.

Constantinus sanctissimus episcopus Amalandensium similiter.

Epiphanius sanctissimus episcopus Pertensium similiter.

Sisinnius sanctissimus episcopus Philomelii similiter.

Ioannes sanctissimus episcopus Siblie similiter.

Michel sanctissimus episcopus Papensium similiter.

Theodorus sanctissimus episcopus Sagallii similiter.

Sisinnius sanctissimus episcopus Apamie Ciboti similiter.

 Constantinus sanctissimus episcopus Canane similiter.

Leo uicedominus et uicarius Sozopoleos similiter.

Marianus sanctissimus episcopus Magudensium similiter.

Nicephorus sanctissimus episcopus Flogensium similiter.

Leo sanctissimus episcopus Andidensium similiter.

Manzo sanctissimus episcopus Pracanensium similiter.

Theodosius sanctissimus episcopus Germanicopoleos similiter.

Eustathius sanctissimus episcopus Celendereos  similiter.

Zacarias sanctissimus episcopus Trapezopoleos similiter.

Sisinnius sanctissimus episcopus Syce similiter.

Zacarias sanctissimus episcopus Cardabundensium similiter.

Sisinnius sanctissimus episcopus Murbadensium similiter.

Eustathius sanctissimus episcopus Lamensium similiter.

Stephanus sanctissimus episcopus Philadelphie similiter.

Leo sanctissimus episcopus Sibillensium similiter.

Theodorus sanctissimus episcopus Cadus similiter.

 Michel sanctissimus episcopus Tiberiopoleos similiter.

Ioannes sanctissimus episcopus Azanensium similiter.

Basilius sanctissimus episcopus Dionysiopoleos similiter.

. . . . . [Manuel] uicarius Nicopoleos similiter.

. . . . . [Ioannes] ex persona Colonie similiter.

Eustratius sanctissimus episcopus Debelti similiter.

Leo uicedominus et uicarius Zoropoleos similiter.

Theodorus sanctissimus episcopus Bulgarophygi similiter.

 Georgius sanctissimus episcopus Plutinopoleos similiter.

Basilius sanctissimus episcopus Perbereos similiter.

Michel sanctissimus episcopus Pamphyli similiter.

Ruben sanctissimus episcopus Scopelii similiter.

Sisinnius sanctissimus episcopus Garialli similiter.

Petrus sanctissimus episcopus Monembasie similiter.

Gabriel sanctissimus episcopus Egene similiter.

Leo sanctissimus episcopus Porthmi similiter.

Bardanius sanctissimus episcopus Doarensium similiter.

 Andronicus presbyter, et ex persona Leontopoleos seu Zalichi, similiter.

Leo sanctissimus episcopus Sebaste similiter.

Niceta diaconus ex persona Halicarnassi similiter.

Leo sanctissimus episcopus Corydalensium similiter.

Theodorus sanctissimus episcopus Cremnensium similiter.

Constantinus sanctissimus episcopus Adriane similiter.

Sancta synodus dixit: Iustum est, ut et reuerendissimi monachi pronuntient.

Reuerendissimi monachi dixerunt: Si ordo est talis, ut et nos monachi pronuntiemus; ut iubetis.

Tarasius sanctissimus patriarcha dixit: Ordo est  unicuique, qui reperitur in synodo, ut pronuntiet confessionem suam.

Sabbas reuerendissimus monachus et hegumenus Studii dixit: Secundum antiquam et priscorum temporum  illibatam fidem, que nobis tam a sanctis apostolis et prophetis, quam a doctoribus in catholica Ecclesia est tradita, et secundum destinatam syllabam a ter beato et apostolico papa Adriano ad pios imperatores nostros et Tarasium uniuersalem patriarcham, que illustrauerunt et fulgurauerunt mentes nostras, secundum fidem audientes: confiteor et credo [Gr. add. et adoro sacras imagines. Eos autem qui non ita sentiunt, anathematizo.]

Gregorius reuerendissimus monachus et hegumenus sancti Sergii dixit: Secundum antiquam et priscorum temporum legislationem, que tradita est in sancta Dei magna Ecclesia ex sanctis ac laudabilibus apostolis, et conseruata est a sanctis ac laudabilibus apostolis, et conseruata est a sanctis et sacratissimis Patribus et magistris nostris, id est, sanctis  sex uniuersalibus synodis; atque orthodoxis litteris que misse sunt ab Adriano senioris Rome sanctissimo et apostolico papa ad pios et Christi amicos imperatores nostros, et Tarasium sanctissimum et uniuersalem patriarcham, que illustrauerunt et illuminauerunt sensus nostros, cum desiderio cordis mei suscipiens, ita confiteor, ita predico, credens per hanc ueram confessionem una cum bona actione indulgentiam accipere peccatorum que gessi.

Ioannes hegumenus Pagurii similiter.

Eustathius hegumenus Maximini similiter.

Symeon hegumenus Chore similiter.

Gregorius [Georgius] hegumenus Pege similiter.

Symeon hegumenus Abramitensium similiter.

Ioseph hegumenus Heraclii similiter.

 Plato hegumenus Sacudeonis similiter.

Gregorius hegumenus Hyacinthi similiter.

Et ceteri omnes monachi pronuntiauerunt similiter.



ACTIO TERTIA.


 In nomine Domini et dominatoris Iesu Christi ueri Dei nostri. Imperio piissimorum et amicorum Christi dominorum nostrorum Constantini et Irene a Deo redimite matris eius, anno octauo consulatus eorum, tertio [Gr. et ms. Iol., Iu] Kalendas Octobrias,  indictione 11.

Conueniente sancta et uniuersali synodo, que per diuinam gratiam et piam sanctionem eorumdem diuinitus confirmatorum imperatorum congregata est in Nicensium clara metropoli Bithyniensium prouincie: id est, Petro reuerendissimo primo presbytero sancte Romane Ecclesie sancti apostoli Petri, et Petro reuerendissimo presbytero et monacho et hegumeno uenerabilis monasterii sancti Sabbe siti Rome, tenentibus uicem apostolice sedis almi et sanctissimi archiepiscopi senioris Rome Adriani; et Tarasio almo et sanctissimo archiepiscopo magni nominis Constantinopoleos noue Rome, et Ioanne ac Thoma reuerendissimis presbyteris monachis et  uicariis apostolicarum sedium orientalis dieceseos.

Residentibus quoque ante sanctissimum ambonem templi sanctissime magne Dei Ecclesie que cognominatur Sophia; presentibus et audientibus gloriosissimis et magnificentissimis iudicibus, id  est, Petrona laudabilissimo exconsule patricio, et comite Deo conseruati imperatorii obsequii, et Ioanne imperiali ostiario et logotheta militaris logothesii, et tota sancta synodo secundum ordinem qui prescriptus est in prima actione; presentibus etiam Deo amabilibus archimandritis et hegumenis, atque omni monachica plenitudine; propositis sanctis et intemeratis Euangeliis:

Dixit Demetrius Deo amabilis diaconus et sceuophylax sancte Constantinopolitane Ecclesie:

Quoniam quidem precedenti die uisum est sancte et uniuersali synodo sequenti paterna et ecclesiastica iura, suscipiendos eos qui ex heresi conuertuntur; necnon et eos orthodoxos qui ab hereticis  ordinati sunt, assumendos: pre foribus adsunt hi qui libellos suos iam orthodoxe legerunt episcopi, et postulant ingredi et iudicari secundum quod uobis placuerit.

Sancta synodus dixit: ueniant.

Tarasius sanctissimus patriarcha dixit: Is qui nuper uenit Deo amabilissimus episcopus Neocesarie reddat rationem suam per libellum.

Gregorius Deo amabilis episcopus Neocesarie dixit: Confirmet Deus imperium bonorum dominorum nostrorum; letificet eos Deus in sancto solio ipsorum. Sanctissimum dominum nostrum Deus largiori euo fungi faciat pontificio, et sanctam synodum Deus stabiliat. Orate pro egestate mea. Et proferens libellum suum legit continentem exemplaria libellorum  qui prescripti sunt in actione prima.

Et postquam lectus est libellus, Tarasius sanctissimus patriarcha dixit: Hec cum simplicitate cordis confiteris?

Gregorius Deo amabilis episcopus Neocesarie dixit: In nomine Dei et per sanctam orationem tuam et sanctorum Patrum, in munda conscientia et omni simplicitate confiteor, et queso beatitudinem uestram et totam synodum orare pro me.

Tarasius sanctissimus patriarcha dixit: Aliquid ad hec promulgemus. [Gr. add. Sanctissimi episcopi Sicilie dixerunt. Quod in aliis factum est, fiat quoque in istis.]

Sancta synodus dixit: Fiat.

Tarasius sanctissimus patriarcha dixit: Sed sermo  quidam rumoris obstrepit, quod in tempore persecutionis quidam episcoporum intolerabiles persecutiones piis uiris intulerint: quibus uerbis iniectis non usquequaque sine approbatione credimus. Nouit tota sancta synodus hec, quia canon sanctorum apostolorum episcopum, uel presbyterum, uel diaconum percutientem fideles delinquentes, aut infideles inique agentes, et per huiuscemodi timeri uolentem, deponi precipit.

Sancta synodus dixit: Ita denuntiant.

Tarasius sanctissimus patriarcha dixit: Et si hoc ita est, quid uobis uidetur?

Theodorus sanctissimus episcopus Catane dixit: Secundum sacras catholice Ecclesie regulas ita definit  sancta synodus hec.

Tarasius sanctissimus patriarcha dixit: Si intulit episcopus quascunque plagas et tormenta uiris timentibus Dominum, qui tunc persecutionem patiebantur, non est dignus episcopatu.

Sancta synodus dixit: Non est dignus.

Tarasius sanctissimus patriarcha dixit: Quoniam et sicut persecutor cedes inflixit.

Theodorus sanctissimus episcopus Catane, et qui cum eo Deo amabiles episcopi Sicilie, et Epiphanius diaconus et locum tenens episcopi Sardinie, dixerunt: Quarta synodus mox ut presedit, in primordiis exclamauit: Dioscorum foras mitte, homicidam foras  mitte; eo quod manus [Gr. add. in synodo latrocinali manus] iniecerit super uiros insontes.

Ioannes reuerendissimus presbyter et locum tenens orientalis dieceseos dixit: Et Spiritu sancto inspirata sancta synodus sponsionem [constitutionem] hanc exposuit.

Tarasius sanctissimus patriarcha dixit: Sicut et prediximus, uerbis que circumferuntur, non credimus.

Sancta synodus dixit: In tempore suo quisquis hanc habet querimoniam, queratur apud hanc sanctam synodum, uel apud sanctitatem uestram: et ostensa ueritate, sicut definitum est a sancta synodo hac, proueniet.

Gregorius sanctissimus episcopus Neocesarie dixit:  Non me homo accusabit, quia percussi uel occidi [Gr., cecidi].

Sancta synodus dixit: In his et nos gaudemus.

Gregorius sanctissimus episcopus Neocesarie dixit: Neque in diuinitus custodienda urbe, neque in regione mea homo ex me ultionem passus est.

Sancta synodus dixit: Si istud est, suscipiatur in loco suo.

Sabbas reuerendissimus monachus et hegumenus monasterii Studii dixit: Principem hereseos confessi sunt pontifices eum esse: et ut iubetis; nam Pater noster Athanasius ad Rufinianum dixit, quia eis qui principes fuerunt hereseos sufficit, si tantum ad penitentiam admittantur.

 Tarasius sanctissimus patriarcha dixit: Sed dixit, quia non cecidit, neque persecutus est

Constantinus sanctissimus episcopus Constantie Cypri dixit: Iuuenalis, et qui circa ipsum erant, auctores [principes] latrocinalis synodi exstiterunt; sed in quarta synodo recepti sunt.

Ioannes magnificentissimus logotheta dixit: Sufficit synodo uestre diuinitus congregate, quia Gregorius Neocesarie, et qui auctor exstitit pretereuntis impie synodi, conseruatus est usque in hodiernum diem ad suam heresim et doctrinam damnandam.

Ioannes reuerendissimus presbyter et locum tenens orientalis dieceseos dixit: Gratias agimus Deo, quia remanserunt uiri e male collecta synodo, arguentes et que ab ipsis male sunt gesta, et subuertentes  atque confusionem propriam publicantes.

Tarasius sanctissimus patriarcha dixit: Scimus omnes Iuuenalem patriarcham fuisse Hierosolymitanum; et secundum dignitatem suam utique et princeps synodi fuit: et sic [Gr., hic] post preuaricationem suam penitentia gesta receptus est.

Epiphanius reuerendissimus diaconus Ecclesie Catane, et locum retinens Thome episcopi Sardinie, dixit: Sed neminem persecutus est Iuuenalis.

Tarasius sanctissimus patriarcha dixit: Et iste respondit, quia neminem persecutus sum.

Nam et Eustathius Sebastenus princeps erat hereseos  Macedonianorum: sed cum libello sanctus Basilius Pater noster suscepit illum.

Reuerendissimi monachi dixerunt: uerum est, sed quia tacens mansit Iuuenalis, ideo respondimus [Gr. add. Tarasius sanctissimus patriarcha dixit: Laudamus uos, tanquam emulatores canonicarum et euangelicarum constitutionum.]

Sabbas reuerendissimus monachus et hegumenus monasterii Studii dixit: Conseruet Deus dominos nostros bonos, quibus dignantibus hoc factum est et congregatum concilium ad Ecclesie unionem atque concordiam.

Sancta synodus dixit: Gratiarum actio Deo et laus.

Tarasius sanctissimus patriarcha dixit: Iam antea  hec sancta synodus promulgauit, secuta sanctos patres nostros, quod suscipi oporteat [Gr. add. uenientes ab heresi], nisi alia causa huiusmodi a sacerdotali eiiciat ordine: idipsum ergo et iterum didicimus.

Sancta synodus dixit. Omnes idipsum dicimus:

Ioannes reuerendissimus presbyter et monachus, locum tenens orientalium patriarcharum, dixit: Bona que diuerso modo dicuntur, sancta sunt et utilia.

Petrus Deo amabilis presbyter, et locum tenens Adriani beatissimi pape senioris Rome, et Ioannes ac Thomas Deo amabiles presbyteri, et uicarii orientis, dixerunt: Recipiant sedes suas.

Sancta synodus dixit: Hoc ipsum dicimus, et consentimus  omnes.

Et ascenderunt in competentes sibi cathedras reuerendissimi episcopi, Nicee uidelicet, Neocesarie, Rhodi, Iconii, Hierapoleos, Pisinuntium, et Carpathi.

Sancta synodus dixit: Deus bene adduxit orthodoxos.

Constantinus sanctissimus episcopus Constantie Cypri dixit: Quia in priori sessione sancte huius uenerabilis synodi piissimam sacram Deo coronatorum nostrorum imperatorum meruimus per regium a secretis suscipere; in qua continebatur, quod littere a senioris Rome presule misse fuerunt ad tranquillissimum imperium ipsorum, et duo quaterniones ad sanctissimum patriarcham ab orientalibus summis sacerdotibus:  et litteras quidem Romani pape audiuimus, et que in illis continebantur, agnouimus. Postulamus itaque a claritate uestra, amplissimi patricii, ut que ab oriente missa sunt, legantur coram sancta ista et uniuersali synodo, quo comperiamus, si eadem sentiant et eadem predicent tam senioris Rome papa, quam sanctissimus patriarcha Tarasius, qui et presidet regie urbi, quam orientis episcopi.

Magnificentissimi principes et sancta synodus dixerunt: Fiat secundum postulationem uestram.

Ioannes et Thomas Deo amabiles presbyteri, et locum retinentes orientalium patriarcharum, dixerunt: Si placet huic sancte et uniuersali synodo,  poscimus ut littere sanctissimi patriarche Tarasii, que misse sunt ad sanctissimos et summos sacerdotes orientis, prius legantur; et ita rescripte earum.

Sancta synodus dixit: Legantur.

Et legit Stephanus diaconus Deo amabilis et notarius uenerabilis patriarchici secreti.

Exemplar litterarum que misse sunt ad summos sacerdotes et sacerdotes Antiochie, Alexandrie, et sancte ciuitatis, a Tarasio et beatissimo patriarcha Constantinopoleos.

Multa et magna prouidentia Dominus Deus hominum uitas regens et protrahens, atque prouentum uite uniuscuiusque consulte deducens  et me in laicorum ordine usque nunc connumeratum, et imperialibus ministeriis deputatum, nescio quibus iudiciis  in cathedram pontificalem euexit, hortatu ualido a ueritatis propugnatoribus, piissimis uidelicet ac orthodoxis imperatoribus nostris, atque sanctissimis episcopis, seu clericis, in me uiolenter effecto: cui succumbens annui, et obedientie fructum his carpendum commisi. Et rogo uos sacratissimos, ut tanquam patres me pusillanimem baculo potentie, id est paternis uestris magisteriis fulciatis, et ueluti fratres puris orationibus uestris nos cum armatura Dei contra uersutias antiqui hostis adiuuetis, atque fluctibus inuicem surgentibus uacillantem gubernetis, quatenus pertingam ad portum uoluntatis Christi Dei  nostri. Est enim prorsus apud nos quoddam prelium sine ferro, dum sermones iaciant et iaciantur. Sed triumphale habemus tropeum, ueritatem que non uincitur. Deinde quoque et procellis uehementibus inspirantibus, in auxilium uobis assumptis, harum pauxillum quid sufferentes estum, Christum has increpantem inueniemus, et uitam tranquille per omnia transigemus. Et his quidem sufficienter in prefatione nostra premissis, in ceteris euidenter horum cognitio denuntiabitur. Nunc autem ad aliam intentionem dicendi [dicendo] progredior. Quia enim prisea quedam, et ut uerius fateamur, apostolica traditio in omnibus ecclesiis inoleuit, ut hi qui ad pontificium prouehuntur, precedentibus se in eodem ordine, qualiter se habeant que sue fidei sunt,  exponendo commendent: uisum est et mihi hoc sectanti, me uobis inclinare, et liquido confessionem pronuntiare, quemadmodum a tubis sancti Spiritus  [Psal. XuIII] et ab earum alumnis atque asseclis, sacratissimis uidelicet Patribus nostris educatus, ex ipsis mollibus ungulis didici.

Credo in unum Deum Patrem omnipotentem, et in unum Dominum Iesum Christum Filium Dei et Deum nostrum, natum ex Patre sine tempore ceternum: et in Spiritum sanctum, Dominum et uiuificantem, ex Patre per Filium procedentem, et eumdem Deum esse et cognosci: Trinitatem unius substantie, unius honoris et sedis, sempiternam et increatam, omnium  creaturarum conaitricem: unum principium, unam deitatem et dominationem, unum imperium, potentatum et potestatem in tribus subsistentiis, indiuidue quidem diuisam, et diuise unitam: non ex imperfectis tribus unum aliquid perfectum; sed ex tribus perfectis unum superperfectum et plusquam perfectum, uti magnus locutus est Dionysius [a 1Kb] . Itaque secundum proprietatem personarum tria quidem adoranda; at uero secundum communem nature rationem unus Deus omnium factor uisibilium et inuisibilium, omnium prouisor. Confiteor autem factam propter salutem nostram in nouissimis diebus secundum carnem natiuitatem unius sancte Trinitatis, Filii scilicet Dei et Domini nostri Iesu Christi, ex ueraciter sancta Dei genitrice semperque uirgine Maria: consubstantialem  quidem factum nobis modis omnibus absque peccato, non autem desinentem esse quod erat; sed duabus naturis inconfuse manentibus, una cum consistentibus in se duabus uoluntatibus et operationibus: crucifixum pro nobis carne, et sepultum, et resurrexisse, in celosque ascendisse, et uenturum iudicare uiuos et mortuos. Insuper spero resurrectionem mortuorum, et singulorum gestorum redditionem [Gr. add. eternam] bonorum scilicet, et his contrariorum. Expetens etiam intercessiones sanctissime et intemerate domine nostre Dei genitricis et semper uirginis Marie, sanctorumque angelorum, et sanctorum et gloriosissimorum apostolorum, prophetarum, martyrum, confessorum, et magistrorum [doctorum], salutans et uenerabiles iconas eorum,  et omnem hereticam abominans contentionem, necnon et eorum ductores atque primores, Simonem uidelicet, Marcionem, Manetem, Paulum quoque Samosatenum, et Sabellium Libyum, eorumque dogmata nefaria. Recipio etiam sanctas et uniuersales sex synodos, et earum diuina dogmata pariter et doctrinas, tanquam que diuina inspiratione nobis tradita fuerint. Et cum prima quidem homousion et una cum Patre sine initio Filium esse credens, anathematizo impium Arium, Aetium, Eunomium, Eudoxium et Demophilum: post hos et eos qui iure dicuntur Dissimiles et Semiariani, atque omnem coinquinatam eorum cateruam. Cum secunda uero Deum esse Spiritum sanctum et uiuificatorem confitens, abiicio Macedonium et omnes qui unius  cum illo sunt sensus, cum his autem et Deo perosum Apollinarium, qui insensate desipuit [Gr., qui sine mente opinatus est]. Cum tertia autem unum Dominum Iesum Christum uerum Deum nostrum ex Patre genitum, eumdemque in nouissimis diebus propter salutem nostram incarnatum ex sancta Dei genitrice semperque uirgine Maria, predicans, hominis cultorem Nestorium, et bigam que circa ipsum est, Diodorum aio ac Theodorum, necnon et eorum prodigiosam fabulam predicantes, et in Christo personalem dualitatem formantes, procul a confessione mea repello. Preterea cum quarta ex duabus  naturis et in duabus naturis unum sancte Trinitatis Christum Deum nostrum carne uenisse sentiens, anathematizo Eutychetem, Dioscorum, et totam ipsorum sine capite multitudinem, una cum diuinitus fulminando Seuero, et infando Iuliano Halicarnasseo, qui fabulose Dominum nostrum incorruptum corpus suscepisse perhibuit. Denique in quinta, que sicut machera spiritus in superficie quodammodo ex prioribus temporibus nauigantes iniquas rescidit hereses, et inuentores patefecit earum, Origenem uidelicet, et Didymum, et Euagrium; ita et ego has, utpote portentosas hereticorum fabulationes, repello. Porro per sextam sicut ex duabus naturis Christum, ex quibus et est, olim esse didiceram; ita et duas naturales uoluntates et operationes eius in utraque  natura credidi, humana scilicet et diuina. Submittoque anathemati Cyrum, Sergium, Honorium, Pyrrhum, Paulum, et omnes consectatores eorum: dogma quoque ipsorum, ut Sodomiticam uitem, et Gomorrhiticam propaginem, amaritudinis botryonem habentes, odiui. Ipsius autem sancte sexte synodi cum omnibus dogmatibus, que legaliter ac diuinitus ab ea promulgata sunt, etiam depromptos canones recipio; in quibus refertur: In quibusdam uenerabilium imaginum picturis agnus digito precursoris exaratur ostensus, qui in figura precessit gratie, uerum nobis per legem demonstrans agnum, Christum uidelicet Dominum nostrum. ueteres ergo figuras et umbras, utpote ueritatis indicia, et precedentes characteres Ecclesie traditos salutantes,  gratiam honore preferimus et ueritatem, hanc ut legis plenitudinem admittentes. Ut ergo perfectio etiam per colorum operationes in omnium uultibus depingatur, characterem agni Dei nostri Christi, qui tollit peccata mundi, secundum humanitatem etiam in iconis ex hoc pro ueteri agno definimus depingi: per eum uidelicet celsitudinem humilitatis Dei uerbi considerantes, et ad memoriam conuersationis quam in carne gessit, passionis quoque ac salutaris mortis eius adducti, atque redemptionis que hinc est mundo effecta. Superfluas autem tumultuationes et garrulitates post hec inconsulte promulgatas, ut apud uos minime receptas, neque per diuinam gratiam dictas, irritas estimamus: et aue istis dicentes, fugacesque facturi, accingimus lumbos mentis nostre  in ueritate, et suscitamur una cum piis et fidelibus imperatoribus nostris, propugnatoribus uidelicet ueritatis, ad unitatem sancte Dei Ecclesie: a quibus et synodum uniuersalem petiuimus in presentia totius eorum Deo amabilis populi; et postulationi nostre pie annuerunt. Unde uos qui superedificati estis super fundamentum apostolorum et prophetarum, ipsum uidelicet summum et angularem lapidem Christum Iesum , quemadmodum in precedentibus dictum est, concertatores et consectatores ac auxiliatores sumentes, confidentiam talem habemus ad Dominum: non quod sufficientes  sumus cogitare aliquid a nobis, quasi a nobis, sed sufficientia nostra ex Deo est ; quia disrupta membra et discissa in unum corpus compactum et connexum crescere faciet, in quibus caput est Christus; et ultra iam non erunt dispersa. De cetero rogamus sanctitatem uestram, usque ad duos [uicarios] loci seruatores mittere cum deiloqua epistola sua; et quidquid sibi fuerit diuinitus super hoc negotio reuelatum, nobis facere manifestum: ut secundum quod debitum est, tam loci seruatores, quam littere uestre synodice siue ad loquendum, siue ad legendum in omnibus inueniantur, quatenus per hoc que scissa sunt, uniantur: idipsum enim et a presule senioris Rome petiuimus; et rogo uos fraterne, apostolicam uobis uocem pronuntians, tanquam Deo exhortante per nos; omnia perscrutantes  secundum consilium uestrum quod in Deo patefacite nobis. Scriptum est enim: Labia sacerdotum custodient scientiam, et legem exquirent ex ore eorum . Certi enim sumus, quod semina ueritatis in uobis salua custodiatis. Sed et pii imperatores nostri et per cuncta orthodoxe ueritatis firmitatem sectantur, et Domino Deo supplicare non cessant, secundum Gregorium qui a theologia cognomen sortitus est: ut efficiamur nos, qui unius Dei existimus, unum: et qui sumus Trinitatis, uniti et honore pares, atque unanimes in cunctis inueniamur: et qui sumus sancti Spiritus, non contra inuicem, sed pro inuicem simus: et qui sumus ueritatis, idipsum sapientes atque dicentes exhibeamur,  et non sit contentio uel dissensio in nobis: sed sicut habemus unum baptisma, unam fidem, ita et consonantiam unam in omni ecclesiastico negotio. Et pax Dei que exsuperat omnem sensum, in unum nos conducat, et diuisa uniat, atque diuturnum uulnus sanet, et incolumitate fidei integros seruet, et in uera confessione atque concordia stabiliat omnes, uniatque sanctam Ecclesiam suam, et compescat scandala que superiacent ei: intercessionibus intemerate domine nostre Dei Genitricis et omnium sanctorum fiat. Amen.

Petrus et Petrus Deo amabiles presbyteri, et locum retinentes beatissimi pape Adriani senioris Rome, dixerunt: Huiusmodi litteras sanctissimus papa recepit, et idcirco direxit nos cum rescriptis  que iam lecta sunt.

Ioannes Deo amabilis presbyter, et locum retinens orientalium principum sacerdotum, dixit: He littere, et pietas imperii fecit nos uenire huc, et effugere iniquorum illorum Ecclesie inimicorum manus.

Sancta synodus dixit: Deus uos bene adduxit.

Constantinus Deo amabilis diaconus et notarius dixit: Pre manibus habeo memoratos quaterniones qui missi sunt ab oriente: et si iubetis, legemus.

 Sanctissimo ac beatissimo domino Tarasio archiepiscopo Constantinopoleos et uniuersali patriarche, orientis summi sacerdotes et sacerdotes in Domino salutem.

Sacratissimis et ex diuina deitatis inspiratione libellis apostolice ac paterne sanctitatis uestre prelectis, o beatissimi, nos humiles, et eorum qui desertum incolere gestiunt, ultimi, tremore pariter et gaudio sumus detenti. Tremore quidem, propter timorem eorum quibus ob peccata nostra seruire decreti sumus, quique uere sunt impii, et in circuitu, secundum quod scriptum est , impii ambulant, ac per singulos pene dies occasiones exquirunt, ut nos morti tradant et perdant: gaudio uero, propter ueritatem orthodoxe fidei que fulget in eis solarium more radiorum, et luculentissimam  explanationem apostolicorum dogmatum et paternorum. De quibus apte genitorem uocis uerbi, id est, prophetam Zacariam ad memoriam reducentes, magna uoce clamamus: uisitauit nos oriens ex alto  splendidus theorica et diuina prouidentia illustrate mentis, in tenebris et umbra mortis maligni erroris, id est, Arabice impietatis, sedentes, ad dirigendos intelligibiles pedes nostros in uiam et semitas pacifere constitutionis. Quis loquetur potentias Domini? nobiscum psallat Dauid pater Dei; aut auditas faciet omnes laudes eius?  quoniam misertus est Deus desperati populi sui, et distantia ad unam fidei collegit harmoniam. Et erexit cornu salutis nobis , et directionis in domo, et Dominum  recipiente templo unigeniti Filii sui, Domini uidelicet Dei ac Saluatoris nostri Iesu Christi: quod estis uos sanctissimi [a 1Kb] , atque hi qui partes secundas ecclesie portant per legem et ordinem ecclesie nostre, triumphatores [Gr., atque hi, qui par. sec. iuxta legem et ordinem in ecclesia obtinent post uos triumphat.] scilicet ac diuinitus redimiti seu decreti principes nostri et domini terrarum orbis. Sacerdotium enim imperii sanctificatio est et constitutio, et imperium sacerdotii fortitudo et firmamentum; de quibus sapiens quidam princeps et in sanctis regibus beatissimus ait: Maximum donum Deus hominibus prestitit, sacerdotium et imperium: illud quidem adornans et regens celestia; hoc uero gubernans legibus iustis terrestria. Nunc ueraciter  medius macerie paries solutus est, et concordia discordie principatur, et incuruatur unitati diuisio, et fuga lapsa disparuit dissonantia: et pax Dei que exsuperat omnem sensum, iucundo uultu triumphat et fiducialiter conuersatur. Nunc nos qui facti fueramus opprobrium uicinis et affinibus nostris, subsannatio et derisio his qui in circuitu nostro sunt, ac per hoc ad terram pre confusione prospicientes, ad celos unanimi alacritate suspicimus, et psallentes in exsultatione proclamamus: In hoc cognoui, quoniam uoluisti me, quia non gaudebit inimicus meus super me . Me autem propter innocentiam et simplicitatem erroris [errore] titubantem  suscepisti, et saluum me faciens erexisti, et super petram apostolice fidei claudicantes pedes meos infixisti. Hec et his concinentia scribere nos fecerunt diuinitus exarata uolumina uestra, que canonica moti lege, et paterne traditionis disciplina ducti, his qui apostolicarum sedium moderamen sortiti sunt, per reuerendas et a Deo directas bigas misistis: qui peruenientes, et per Dei uoluntatem ac nutum occurrentes Dei cultoribus fratribus nostris, uiris sanctis, qui dederunt animas suas pro ecclesiarum correctione; et recogniti ex ueteri et antiqua conuersatione, ualde gauisi sunt: et maxime reperientes ambos in uno loco degentes, et modum Deo placitum persequentes. Et sese reuelantes, ostenderunt eis orthodoxie uestre Deo decentes et dignos  admiratione libellos, referentes per ordinem Deo placite sanctitatis uestre mentis, et pium Deo conseruatorum dominorum nostrorum consilium, et communis omnium salutis exspectationem, et circa Deum sine confusione spem. At illi quasi unam animam in duobus corporibus habentes, et unum secundum apostolum sapientes, et a diuino agitati spiritu, secreto pariter et intelligenter fratres contegentes et occultantes propter formidinem inimicorum crucis, que hinc inde disposita fuerat, non ausi sunt, cum essent sapientes, uel credere uisionem ipsorum, uel cause operari decursum: presertim cum in timore res haberetur, et quam maxime crebrescens consilium et diligens circumspiciendi tractatus exigeretur. Consilium enim bonum custodiet,  inquit, te, cogitatio uero bona seruabit te . Et ecce dum lateret eos qui se sub tuitione custodie [quos in sue tuitionis custodiam] posuerant, cucurrerunt usque ad nos: et in idipsum congregantes silenter, humilitatem nostram, primo quidem adiuramento [Gr. et ms. Iol. maxime horribili] uincientes, nos seruare secreto ac sine propalatione, que ab eis erant dicenda, et in hunc modum quidquid ad cautelam pertinet exaggerantes, reuelauerunt nobis omnem rei que sibi acciderat, circumstantiam. Stupefacti autem et compuncti corde, lacrymisque perfusi feruentibus super huiusmodi narrationis miraculo [inopinato], et gloria tante rerum mutationis, stetimus ad orationem, ueluti peccatores, cum timore ac tremore: et ei qui facit omnia  et transfert ad id quod melius est, decentem laudem referentes, petiuimus obnixe benignitatem eius, quo in minimis nobis fieret medius, et per Spiritum sanctum illucesceret lux scientie in cordibus nostris, atque communis utilitatis consilii donaret uirtutem, cogitationesque bonas ad determinationem optimi uestri propositi: quod et fecit, cum esset benignus atque misericors. Considerauimus igitur, sanctissimi, contaminate nationis cognoscentes contra nos infestationem, retinere hos qui missi sunt, et prohibere appropiare his ad quos destinati sunt: ducentes hos in medium nostrum, et admonentes plurimum, ne inducerent turbationem; imo, ut specialius dicamus, exitium quiescentibus, et Dei  gratia pacificatis ecclesiis, uel populo miserabiliter iugo seruitutis afflicto, et importabilium illatione tributorum oppresso. At illi hec moleste ferentes, dicebant, quia in hoc destinati sumus, ut tradamus nostras in mortem animas pro Ecclesia, et propositum sanctissimi patriarche ac piissimorum imperatorum perducamus in finem. Sed si in uestras tantummodo animas, diximus ad eos, cohauriretur periculum, haberet forte sermo uester aliquam firmitatem. At uero quia contra commune corpus procedit Ecclesie, qualis erit profectus? imo qualis non erit lesio, edificium construere super putredinem, et firmo fundamento priuatum? et quomodo, inquiunt, uel qua facie ad eos qui nos miserunt, redibimus, nichil eorum que secundum uotum suum sperabant, omnino  ferentes? Ad hec deficientes nos, scientesque Deo amabiles fratres nostros, Ioannem scilicet et Thomam, zelo diuino orthodoxe fidei adornatos, atque duorum sanctorum et magnorum patriarcharum syncellos, quin et sanctificandos [sanctifici] silentii amatores, diximus ad eos: Ecce tempus, fratres, acceptum salutis, et silentio excellentius. Ite cum uiris istis, et pro eis apologiam assumite; et enarrate uiua uoce, que per litteras intimare dominis nostris supra uires esse coniicimus. Nostis enim qualiter per pusillam accusationem exsul factus sit a bis millibus signorum ille qui ad regendum thronum fratris Domini sortitus est Iacobi. Cum autem opus Dei adimpleueritis, et apostolicam traditionem que tenetur in ecclesiis  per Aegyptum et Syriam, dominis nostris cognitam feceritis, tunc quod a uobis desideratur, amplectimini. Et quomodo nos, responderunt, idiote cum simus et inexpertes [Gr., ignoti], et ad tantam causam infirmi et indocti, presumemus arripere negotium quod uirtutem nostram exsuperat? Sed Christus Deus noster, qui per uilissimos et idiotas, e uestigio diximus, cooperatus est, sanctos, inquam, apostolos, et per eos orbem terrarum captauit ad obedientiam uerbi dispensationis sue, potens est dare uobis sermonem in apertione oris uestri, ad supplendum intentionem et sensum eorum qui neque litteras quiuerunt suscipere, neque ausi sunt scribere, uel super talibus quolibet modo mutire. Qui cum Dei essent amatores, obedientie filii apparentes,  obedierunt uerbo nostro, et acquieuerunt hortationi: quos cum prolixa promittentes oratione, et gaudium non qualecunque his qui missi sunt, conciliantes, taliter diuulsi sumus ab inuicem cum multa lacrymarum effusione. uerum, o sanctissimi et beatissimi, ut decet paternam dominationem uestram, benigne fratres nostros suscipite, et dominis orbis absque subtractione uel timore hominum presentate. Habebitis enim eos scientes liquido trium apostolicarum sedium concinentem et concordantem orthodoxiam: qui sanctas et uniuersales sex synodos uoce consona predicant, aliam ad has, quam et septimam quidam susurrando nuncupant, nullatenus admittentes, imo modis omnibus respuentes, nimirum  ut dudum in apostolicarum et magisterialium traditionum depositionem, atque sacrarum ac uenerabilium imaginum interemptionem et abolitionem, collectam. uos autem sanctissimi, diuino illustrati zelo, consentaneos quoque habentes diuinitus conseruandos dominos, qui iusto decreto Dei in uobis imperare preordinati sunt, simul etiam et a Deo protegendum et muniendum senatum, preualete et uiriliter agite, et confortetur cor uestrum, omnem inobedientiam apostolice ulciscentes, et ad Christi obedientiam coaptantes. Illud autem tanquam necessarium penes pontificalem apicem uestrum commonendum ducimus; ut si beneplacito cunctorum regis, Christi uidelicet Dei nostri, et eorum qui cum eo regnare meruerunt, Dei scilicet amicorum et triumphatorum  dominorum nostrorum, uolueritis celebrare synodum: ne molesta uobis appareat trium apostolicarum sedium almorum patriarcharum, et sanctissimorum episcoporum, qui sub ipsis degunt, absentia, non ex proprio eorum accidens proposito, sed ex tenentium seu dominantium illis terribilibus minis et mortiferis penis. Hoc autem subtilius est considerandum etiam ab ipsa sacra et uniuersali sexta synodo, in qua nullus eorum qui per idem tempus in his partibus episcopi erant, conuenisse repertus est propter obscenorum obtinentiam. Sed nullum ex hoc sancte adhesit synodo preiudicium: neque uires habuit prohibitio aliqua statuendi et manifesta faciendi recta dogmata pietatis, precipue cum sanctissimus et apostolicus papa Romanus concordauerit,  et in ea inuentus sit per apocrisiarios suos. Et nunc, sanctissimi, hoc cum auxilio Dei similiter fiat. Nam sicut tunc illius fides in orbis terre personuit fines, ita et synodi que nunc per gratiam Dei congreganda est per interuentionem uestram, et eius qui moderatur apostolorum Principis sedem, predicabitur in omni loco qui sub sole est; uidelicet que tyrannice destructa sunt, erigens, et in antiquam et apostolicam reformans traditionem. Porro ad munitionem humilium litterarum nostrarum, satisfactionemque beatitudinis dominationis uestre, atque uictorum et triumphatorum imperatorum nostrorum, conspeximus etiam exemplar synodicorum Theodori sancte memorie Patris nostri et patriarche Hierosolymorum subiiciendum his  que scripta sunt a nobis. Hunc autem libellum secundum solitum Ecclesie ritum, idem sancte recordationis scripsit beatis et almi termini sanctissimis patriarchis Cosme scilicet Alexandrie, ac Theodoro Antiochie Theopoleos; qui et reciproca synodica eorum, dum adhuc uiueret, recepisse dignoscitur. Incolumes uos pro nobis orantes Dominus conseruet, sanctissimi et diuinitus honorati.


Exemplar synodicorum Theodori sanctissimi patriarche Hierosolymorum.

Credimus igitur, beatissimi, quemadmodum credidimus desursum ab initio, in unum Deum Patrem,  sine principio penitus et sempiternum, omnium uisibilium et inuisibilium factorem: et in unum Dominum Iesum Christum Filium Dei unigenitum, ex ipso Deo et Patre sempiterne ac impassibiliter natum, nec aliud principium quam Patrem scientem, et ex ipso substantiam habentem; lumen ex lumine, Deum uerum ex Deo uero. Et in Spiritum sanctum ex Patre procedentem, lumen et Deum per se [et ipsum per se] cognitum, et existentem ueraciter Patri et Filio ceternum homousion et contribulem et eiusdem essentie ac nature, similiter autem et deitatis. Trinitatem homousion ac unius honoris et throni, que in unam recapitulatur et colligitur deitatem et communem dominationem, sine personali et subsistentiali refusione  uel diuisione [Gr., contractione]. Trinitatem enim in unitate credimus, et unitatem in Trinitate glorificamus: Trinitatem quidem tribus subsistentiis, unitatem uero singularitate deitatis: que neque unum quod proprium possidet, confusum habet [fort. que neque unum confusum habet, etc.], neque ipsum trinum per totum diuisum, sed potius in utroque conseruatum utrumque [Gr., sed potius in altero alterum]: diuisa est enim numeratis subsistentiis, et numerata personarum diuersitatibus, identitate autem substantie et nature unita, omnino partitionem non recipit. Unus enim Deus est, quia deitas una famosissime predicatur, et in Trinitate personarum cognoscitur; et neque secundum quod unus Deus et una deitas est, diuidendus et in tres Deos  dispertiendus: Arianorum enim est ista impietas; neque secundum quod tres unus Deus est et cognoscitur, etiam subsistentie tres predicantur, et Pater et Filius et Spiritus sanctissimus dicitur, contractus uel compactus, et in unam sese commiscens subsistentiam: Sabellianorum enim est ista nequitia; et ideo bene a deiloquis sancitum est, monadem quidem nos debere sapere in una et in singulari deitate, Triadem uero in inconfusis tribus subsistentiis, non autem alium unum Deum preter tres personas agnoscimus; neque tres Trinitatis unius substantie personas, que sunt Pater et Filius et Spiritus sanctus, alias preter unum Deum scimus. Et propterea unum tria; in quibus deitas est, predicamus; et tria unum, quorum deitas est, annuntiamus:  imo, ut uerius dicatur, que tria deitas et est et agnoscitur.

Credimus autem et in unum eiusdem sancte consubstantialis Trinitatis Dominum nostrum Iesum Christum: qui cum in forma Dei esset, non rapinam arbitratus est, ut ait Apostolus, esse se equalem Deo; sed semetipsum exinaniuit, formam serui accipiens . Patri enim cum sit consubstantialis atque consessor, in nouissimis temporibus non est dedignatus nasci ex sancta et intemerata domina nostra Dei Genitrice, carnem ex ea sumens animatam anima rationabili et intelligibili, primitias masse nostre, non seminatam, sed conditam per Spiritum  sanctum. Ita procedens unus ex duobus contrariis [a 1Kb] Deus uerbum, cum perfectus natura Deus existeret, factus natura perfectus homo idem ipse, non mutans naturam, neque simulans dispensationem; sed carni rationabiliter et intelligibiliter [Gr., animate] ex sancta uirgine sumpte, et in ipso ut esset sortite, unitus est per subsistentiam inconfuse ac indiuise; non transferens deitatis sue naturam in carnis substantiam, sed neque substantiam carnis sue in naturam sue deitatis. Due igitur nature inconuertibiliter inuicem adunate in una Dei uerbi subsistentia, unum Filium et Dominum nobis demonstrauerunt uisibilem et inuisibilem, mortalem et immortalem, circumscriptum eumdem et incircumscriptum, Deum perfectum et hominem perfectum, in duabus naturis  agnoscendum, et in duabus liberis operationibus et uoluntatibus adorandum. Nam non utique operaretur diuine, nisi esset natura Deus: neque rursus humane, nisi natura fieret homo. Hunc confitemur, qui uere est Deus et homo, propter salutem nostram crucifixum fuisse, et carne mortem gustasse, sepulturamque trium suscepisse dierum, et resurrexisse a mortuis proprie potentia deitatis, infernum dispoliasse, et eos qui a seculo uincti fuerant, libertate donasse, in celos ascendisse, et in dextera Patris sedisse, et uenturum secundum uocem incorporalium ad apostolos delatam, in secundo suo aduentu iudicare uiuos et mortuos . Confitemur autem et mortuorum in nouissima die per uocem archangelice tube resurrectionem, et operum a nobis bene uel aliter  gestorum, iuste Christo Deo nostro iudicante, retributionem, et in futuro eternam uitam et terminum non habentem.

Suscipimus autem, et firmamus, et alacriter amplectimur sanctas et uniuersales sex synodos, que per Spiritum sanctum contra omnem congregate sunt heresim in diuersis locis atque temporibus, quas uniuerse sub sole orthodoxorum Ecclesie magna uoce predicantes, rectis ac diuinitus inspiratis earum dogmatibus fulciuntur, recipientes quos ille recipiunt, et abiicientes quos ipse abiiciunt. Et prima quidem apud Niceam celebrata trecentorum decem et octo sanctorum Patrum synodus in depositionem Arii a furia cognominati, et ipsius animas corrumpentium blasphemiarum: quem ut diuisorem  insanum, et inconfuse incisorem deitatis, et Filium Patris creaturam garrula uerbositate fatentem, per quem profecto cuncta creata, et ex non existentibus ut essent producta sunt, anathematizauit cum omnibus consentaneis eius, et procul a diuinis sacrariis pepulit, predicans Dominum nostrum Iesum Christum ante omnia secula de Patris substantia et subsistentia, sine tempore ac sine fluxu natum, consubstantialem Patri et sancto Spiritui existentem: et per symbolum, id est, fidei recte confessionem, omne Christi dispensationis edocuit expresse mysterium. Secunda uero collecta est Constantinopoli  centum quinquaginta Patrum synodus contra Spiritus impugnatorem Macedonium, et Deo exosos Semiarianos socios eius: que sancta synodus eumdem Spiritum sanctum ducem ac magistrum habens, ex Patre sine tempore ac sempiterne processionem dogmatizauit habere, et homousion Patri et Filio fore coadorandum et conglorificandum: eos autem qui blasphemauerunt in eumdem Paracletum, sine remissione anathematismis submisit inenarrabilibus, una cum desipiente Apollinario, qui Saluatoris nostri hominem [Gr., Saluatorem nostrum secundum hominem] sine intellectu, cum esset amens, uerbose perhibuit. Et tertia prior Ephesi ducentorum sanctorum Patrum refulgens synodus in destructionem et deiectionem hominem colentis Nestorii  et consentaneorum eius: qui ex propriis exsecrabilibus cogitationibus deceptus, alium esse Deum uerbum, qui ante secula est, et alium eum qui ex uirgine propter salutem nostram incarnatus est, garrula uoce profatus est, quartam sceleratus, etiam nolens, personam in sanctam et consubstantialem Trinitatem inducens: non solum separans unitas duas Christi naturas in duas subsistentias, uerum etiam uocem, qua Dei Genitrix appellatur, maledictus abiurans, Christotocon hanc uocari nequissime sanxit, que uere Dei Mater est et ante partum et post partum uirgo, atque omnis intelligibilis ac sensibilis nature gloria et claritate creata sublimior. Hunc igitur eadem sancta ducentorum Patrum synodus anathematizauit,  una cum animam ledentibus deliramentis eius; unum Filium ex Patre ante secula illuxisse, et eumdem in nouissimis diebus de intemerata uirgine ac Dei genitrice Maria natum fuisse, naturam nostram indutum edocens, et Deum perfectum et hominem perfectum eumdem Filium Dei denuntians, id est, unum Filium et Christum et Dominum, et absolute unam naturam Dei uerbi incarnatam: quod significat duarum naturarum unitionem, que per subsistentiam facta est. Dei uero Genitricem proprie ac per ueritatem sanctam Mariam nominari legitime statuit. Opportunissime autem Chalcedone diuinitus collecta orta est synodus sexcentorum triginta sanctorum Patrum in depositionem decepte hereseos confusas Christi naturas perhibentis: quam primus  insensatus Eutyches ex insipientia sua instituit, in uno Christo duas naturas inconuertibiliter unitas abnegans, et unam naturam ex duabus factam et compositam prodigiose coniiciens: qui et Dioscorum noxium fautorem et defensorem habens, orthodoxorum dogmatum calumniator, et ueritatis hostis inuentus est. Sed hos ambos synodus sancta destruxit, et deliras uocum nouitates [Gr., uanitates] eorum seueris cum illis anathematibus subdidit, predicans Christi ueri Dei nostri duas naturas inconuertibiliter et incommutabiliter unitas in una subsistentia sua; perfectumque in deitate simul eumdem et in humanitate  consistere, ex duabus et in duabus naturis noscendum. Preterea et nequam Nestorii diuisionem, et ipsum quoque cum sibi consentientibus abdicauit. Deinceps autem et quinta conuenit synodus in dominante ciuitatibus, centum sexaginta quatuor sanctorum Patrum numerum saluans: que ab ipso sancto Spiritu acta, ante se celebratas sanctas quatuor synodos roborauit, et earum recta dogmata sequens, anathematizauit Nestorium, Eutychem, Theodorum Mopsuestie cum blasphemiis suis: adhuc etiam et Origenem, et Euagrium, Didymum quoque et omnia fabulosa et pagana atque prodigiosa ipsorum eloquia, necnon et epistolam que dicitur Ibe ad Marim Persam; et conscriptiones Theodoreti. quas contra recta duodecim capitula sancte memorie Cyrilli  conscripsit.

Postquam sancta sexta synodus quemadmodum alius sol emicuit, ducentorum octoginta nouem sanctorum Patrum, regiam urbem sortita pro requie, in qua celebrata, eos qui duas proprias uoluntates et operationes in dispensatione carnis Christi Dei nostri denegant, et unam uoluntatem et unam portentose asserunt operationem Saluatoris nostri deitatis pariter et humanitatis, anathematizauit: id est, Sergium, Pyrrhum, Petrum, Cyrum, Honorium, Theodorum Pharanitanum, et Polychronium delirum senem, atque omnes qui definierunt, uel definient, aut definire presumunt unam uoluntatem et operationem in duabus Christi naturis. Si enim, ut quodam in loco quidam sapiens ait, sine uoluntate et  sine operatione humanam Domini naturam dimiserimus, ubi perfectionem in humanitate saluabimus? Duas igitur uoluntates et duas operationes congruentes duabus Christi naturis, ut naturalia earum coaptantes idiomata, sic magnum salutaris dispensationis mysterium luculenter explanauerunt, et orthodoxam fidem omnium ecclesiarum Dei sine calumnia sineque dubitatione recte sapientibus seruauerunt. Has sanctas sex synodos solas esse uniuersales nouimus, aliam post has non admittentes synodum: neque enim derelictum est quid ab apostolicis traditionibus, uel paternis seu legitimis editionibus, egens correctionis, uel cuiuslibet ornamenti quoquo modo. Omnes itaque male sentientes hereticos, tanquam satoris zizaniorum Satane discipulos, et animas corrumpentes  ministros, ab horum malo uertice, uidelicet Simone Mago, usque ad eorum detestabilem caudam: et ut complexiue dicamus, ceteros omnes ex tota prorsus anathematizamus anima simul et mente: maxime illos, quos prelate sancte et uniuersales sex synodi anathematizauerunt, una cum Seuero Acephalorum auctore [duce] [id est, eorum qui Christum unius nature esse fatentur [a 1Kb] ]. Quin et Petrum respuo cognomento Cnaphea, qui in trisagio hymno argumentum [augmentum] apponere ausus est, et passionem impassibili applicare deitati presumpsit, et omnes qui blasphemiam eius sectantur.  Non autem refutamus, sed oppido confirmamus et admittimus etiam locales sanctas synodos, et correctiones canonicas que diuina sunt ab eis inspiratione deprompte, atque legislationes earum animas illustrantes. Apostolicas autem Ecclesie traditiones, per quas honorare et adorare sanctos et salutare docemur, suscipimus et amplectimur, uenerantes eos ut famulos et amicos atque filios Dei. Honor enim qui circa deuotos conseruorum agitur, probationem habet bone uoluntatis erga communem exhibite Dominum. Isti enim ipsi cellaria Dei et habitacula munda, sanctique Spiritus purissima specula facti sunt . Sed et ipsorum anime in manu Dei sunt, ut scriptum est. Cum enim uita sit Deus et lux, et sancti quoque qui in manu Dei sunt, in  uita et luce profecto consistunt. Et ideo pretiosa in conspectu Domini mors sanctorum eius . Isti uiuentes fiducialiter Deo astiterunt: fontes salutares Dominus Christus sanctorum nobis reliquias prebuit, multimode beneficia infirmantibus rigantes, unguentum suauitatis emanantes, et demones abigentes: et sicut dicit magnus magister et ab immortalitate cognominatus [b 1Kb] , martyrum ossa languores fugant, infirmos curant, cecis uidere donant, leprosos mundant, tentationes et merores dissoluunt: et hec per Christum qui habitauit in illis. Et bene Psalmista cecinit: Mirabilis Deus in sanctis suis . Et rursus: Sanctis qui sunt in terra eius, mirificauit omnes uoluntates eius inter illos . Cum his autem et sanctas et uenerabiles  imagines adorantes amplectimur, id est, uerbi Dei, Domini uidelicet et Saluatoris nostri Iesu Christi, qui pro nobis incarnatus est, et formam serui suscepit . Cuius imago et figura non deitatis, que inconuulse intemerate carni eius unita est, prefert characterem: inuisibilis enim est et incircumscripta et informis diuina natura: Deum quippe nemo uidit unquam: ipse Unigenitus enarrauit : sed humanitatis eius coloribus facientes iconam adoramus. Apparuit enim Deus super terram etiam cum esset inuisibilis, et uisus est, et cum hominibus conuersatus est, et fatigatus est, et esuriuit, et sitiuit lege nostre quam suscepit nature. Adoramus Christi iconam, id est, persone que hominibus uisa est, non diuise ab hac inuisibili eius  diuinitate: absit; sed unite huic ex summa conceptione. Nam etsi dicit Iudeis: Quid uultis me occidere, hominem qui ueritatem locutus sum uobis ? non erat homo tantum, sed et Deus, et dicens: Ego et Pater unum sumus : non denegat naturam nostram: humano quippe ore ac organica hec asserit lingua. Honoramus autem et adoramus etiam intemerate eius imaginem sancte Dei Genitricis et immaculate domine nostre, que illum ineffabiliter genuit. Honoramus quoque sanctorum apostolorum, prophetarum, bene uincentium martyrum, confessorum, et iustorum tanquam Dei  amicorum imagines: non materie uel coloribus cultum afferentes, sed per hec intelligibilibus uisibus ad principalem [principale] adducti, honorem illi debitum impendimus: scientes secundum Basilium magnum, quod imaginis honor ad principalem transeat. Porro quia nonnulli contentiosius agunt, et dicunt non oportere sanctorum imagines adorare, cum sint manufacte; simulacra stolide has, imo impie nuncupantes: nouerint qui eiusmodi sunt, quod cherubim, et propitiatorium, et arca, et mensa, que Moyses sacratissimus diuino precepto construxit, manufacta erant, et adorabantur: accusat autem diuina Scriptura eos qui adorant sculptilia ; sed et illos qui demonibus immolant. Et quidem abiectum erat paganorum sacrificium;  sed iustorum acceptum est . Cum ergo crassioris scripture uenerabiles imagines sint, oportet eas honorare propter principalia. His itaque synodicis nostris libenter acceptis, sanctissimi, si quid inuentum fuerit in illis emendatione indigens, sine inuidia uestre Deo plene doctrine nos participes facite, et ad remittendum ea nobis correcta estote precabiles: ut concorditer ex hoc fidelibus utrisque, id est, uobis et nobis inuentis, glorificetur Pater et Filius et Spiritus sanctus, nunc et semper et in secula seculorum. Amen.

Et post lectionem Petrus et Petrus, Deo amabiles presbyteri, et locum tenentes sanctissimi pape Adriani senioris Rome, dixerunt: Acquiescimus, quia secundum fidem, quam recte Tarasius sanctissimus  et beatissimus patriarcha Constantinopoleos est confessus, et apostolicus papa noster Adrianus suscipiens una cum uenerabili sancta synodo, que apud ipsum est, consentit, et eorum que ille confessus fuerat, communionem amplexus est. Et benedictus Deus, quia Orientis sanctissimi summi sacerdotes concordes in orthodoxa fide et adoratione uenerabilium imaginum sanctissimis Adriano pape Romano, et Tarasio patriarche noue Rome, inuenti sunt: et qui ita non confitentur, anathema sint a sanctis trecentis decem et octo Patribus, qui hic ante collecti sunt.

Sancta synodus dixit: Fiat, fiat, fiat

Agapius sanctissimus episcopus Cesaree dixit: Destinatis ab Orientis sanctissimis pontificibus sacratissimis  litteris ad Tarasium sanctissimum patriarcham: his, tanquam titulum orthodoxie suscipiens, omnibus modis consentio, et communionem recipio; et eos qui ita non sapiunt, anathemati submiserim.

Ioannes episcopus Ephesi dixit: Destinatis ab iis summis sacerdotibus qui in Oriente sunt, orthodoxis litteris ad sanctissimum et ter beatum patriarcham Tarasium consentimus, et earum communionem amplectimur. Eos uero qui ita confitentur, neque adorant, neque recipiunt sanctas et sacras ac uenerabiles imagines, alienos existimo apostolice ac catholice Ecclesie, atque eos anathemati transmitto.

Constantinus sanctissimus episcopus Constantie Cypri dixit: In nullo sensu commutatas litteras que  nunc lecte sunt, queque de Oriente misse fuerunt ad Tarasium sanctissimum archiepiscopum et patriarcham, a definitione fidei quam ipse ante confessus fuerat, inueniens et ego indignus, his consentio et concors efficior, suscipiens et amplectens honorabiliter sanctas et uenerabiles imagines: atque adorationem que per latriam, id est, Deo debitam seruitutem efficitur, soli supersubstantiali et uiuifice Trinitati impendo. Et qui ita non sapiunt, neque predicant, a sancta catholica et apostolica Ecclesia segrego, et anathemati subiicio, atque portioni negantium incarnatam et salutiferam dispensationem Christi ueri Dei nostri transmitto.

Basilius sanctissimus episcopus Ancyre dixit: Destinatis litteris ab Orientis sanctissimis summis  sacerdotibus ad sanctissimum archiepiscopum et patriarcham consentio et permaneo; et que ipsi confessi sunt admitto cum omni benignitate et uoluntate: et qui ita non sapiunt, anathemati submitto.

Nicolaus sanctissimus episcopus Cyzici dixit: Lectis litteris sanctissimi et beatissimi archiepiscopi et patriarche, et e diuerso missis ab Orientis orthodoxis summis sacerdotibus libellis consentio de sanctis ac uenerabilibus imaginibus, et communionem eorum recipio: et eos qui ita non sapiunt, anathemati transmitto.

Euthymius sanctissimus episcopus Sardis dixit: Ut in omnibus ueritatem exsecutus, et in traditionibus sacratissimorum Apostolorum et Patrum educatus,  consentio etiam his exarationibus que modo lecte sunt, tam scilicet Tarasii sanctissimi ac beatissimi archiepiscopi et patriarche, quam his que ad has misse sunt ab Orientalibus patriarchis: et eorum ac meum sensum super sacris dogmatibus et sanctis iconis unum et immutabilem existimo: eos uero qui preter hec uane loquuntur, et garriunt contra sanctas imagines, et non conueniunt cum sanctissimis patriarchis, hereticos et peruersos agnosco, et ab eorum communione longe me pono.

Petrus sanctissimus episcopus Nicomedie dixit: Secundum missas litteras a summis sacerdotibus Orientalis dieceseos ad sanctissimum et ter beatum archiepiscopum et patriarcham Tarasium, salutabiliter suscipio, et colo atque adoro pretiosas et  sacras iconas: eos uero qui ita non sapiunt, anathematizo.

Hypatius sanctissimus episcopus Nicee dixit: Orthodoxis litteris que misse sunt ab Oriente, id est, a summis sacerdotibus qui ibidem sunt, ad sanctissimum et ter beatum patriarcham Tarasium, consentio, et ea que confessi sunt, recipio; et sanctas ac uenerabiles imagines honoro et adoro et amplector: et omnes qui non sequuntur confessionem hanc, alienos opinor a catholica Ecclesia, et anathemati subdo.

Elias sanctissimus episcopus Crete dixit: Destinatas litteras ab Oriente sequens consentio et paciscor.

 Stauracius sanctissimus episcopus Chalcedonensis dixit: Lectis litteris sanctissimi et beatissimi archiepiscopi et patriarche, eas que ab Orientalis dieceseos summis sacerdotibus destinate sunt, talem proprietatem habere ad illas que sunt Constantinopolitani pontificis arbitror, ut nulla diuersitas inter illas esse uideatur, sed perfecta identitas: ita ut unum utreque sint, id est, plene omni orthodoxia. Propter quod et ego ita confiteor, et alienos reor esse, qui ita non sentiunt.

Nicephorus sanctissimus episcopus Dyrrachii dixit: Destinatis ab Orientis summis sacerdotibus orthodoxis litteris ad Tarasium sanctissimum patriarcham assentior et concordo, et eorum que confessi sunt expositionem recipio: et eos qui ita non  sentiunt, anathematizo.

Epiphanius Deo amabilis diaconus Ecclesie Catane, et locum tenens Thome sanctissimi episcopi Sardinie, dixit: uerum est, quia faui mellis sunt uerba bona: dulcedo autem eorum sanitas anime, sicut scriptum est . Igitur ecce et synodice littere que modo lecte sunt, sanctissimi regie Constantinopoleos archiepiscopi noue Rome, quas ad Orientis orthodoxissimos summos sacerdotes transmisit; et ille que ab ipsis rescripte sunt, dulci ac odorifero fauo fidei sanctorum Patrum efflorentes, omnium nostrum intelligibiles sensus suauitate rigauerunt, et animo in fide claudicantes robusta orthodoxi uirtute magisterii sanauerunt. Quapropter et ego his paria sapiens, admitto et amplector  uenerabiles imagines secundum antiquam consuetudinem. Et illud apostaticum reuera concilium, quod quidam etiam septimam, non iure, sed desipientes nuncupant synodum; necnon et eos qui idipsum sapiunt, terribilibus transmitto anathematibus.

Leo sanctissimus prepositus et locum retinens metropoleos Side dixit: Gratia Christi ueri Dei nostri, destinatis litteris ab Orientis summis sacerdotibus ad Tarasium sanctissimum archiepiscopum et patriarcham, annuo, et permaneo: et eos qui ita non sapiunt, anathemati transmitto.

Nicolaus reuerendissimus monachus et hegumenus monasterii Apri, et locum retinens metropoleos Tyanensium, promulgauit similiter.

 Gregorius sanctissimus episcopus Neocesarie dixit: Destinatis litteris a summis sacerdotibus qui in Oriente sunt, ad Tarasium sanctissimum patriarcham, consentio, et admitto, atque saluto sanctas imagines ac uenerabiles iconas: et eos qui ita non sapiunt, anathemati submitto.

Theodorus sanctissimus episcopus Catane dixit: Qui pietatis meditantur modum, his utique et orthodoxie sermo refulget. Competenter igitur et mea breuitas lectis sacris ac synodicis litteris sanctissimi et beatissimi regine ciuitatum summi presulis Tarasii, quas ad eos qui in Oriente sunt, transmisit: nichilominus et his que ab eis ad ipsum directe  sunt, intente mentis uisum infigens, per omnia sanctorum Patrum concordantes orthodoxe fidei per lectionem cognouit. Ideoque cum illis hec sentiens, recipio et saluto sacras et uenerabiles iconas. et manifeste uocum nouitatem que facta est synodi, que septima susurrando dicitur, necnon et eos qui cum illa sapiunt, anathematismis transmitto.

Anastasius sanctissimus episcopus Nicopoleos ueteris Epiri dixit: Concordantes intuens synodicas litteras Tarasii sanctissimi patriarche, et rescripta earum que ab Orientis summis sacerdotibus missa sunt, consentio illis, et confiteor ita sapere, et usque in finem innocuus permanere. Et recipio et saluto uenerabiles et sacras iconas: et qui ita non sapiunt, anathemati submitto.

 Ioannes sanctissimus episcopus Tauromenie dixit: Sicut unum sentientes conuenimus, ita et unum dicere didicimus. Concordantibus igitur synodicis apicibus Tarasii sanctissimi patriarche, qui lecti sunt, quique destinati fuerunt ab eo ad Orientis sanctissimos sacerdotes, et rescriptis que ab illis ad ipsum destinata sunt sancte et orthodoxe fidei sex uniuersalium synodorum, ita et ego credo recipiens et adorans sanctas et uenerabiles imagines: et in hac orthodoxa fide uiuens opto astare ante tribunal Christi cum fiducia: et qui sic non sentiunt, anathema sint.

Gregorius sanctissimus episcopus Pisinuntensium similiter.

 Niceta sanctissimus episcopus Claudiopoleos similiter.

Basilius sanctissimus episcopus Sylei similiter.

Michel sanctissimus episcopus Synadensium similiter.

Theodorus sanctissimus episcopus Myrensium similiter.

Leo sanctissimus episcopus Iconii similiter.

Leo sanctissimus episcopus Rhodi similiter.

Georgius sanctissimus episcopus Pisidie similiter.

Eustathius sanctissimus episcopus Laodicee similiter.

Constantinus sanctissimus episcopus Perge similiter.

 Theodorus sanctissimus episcopus Seleucie similiter.

Theophylactus Deo amabilis diaconus et uicarius

Stauropolitensium metropoleos similiter.

Nicolaus sanctissimus episcopus Hierapoleos similiter.

Leo sanctissimus episcopus Carpathi similiter.

Theodorus sanctissimus episcopus Amorii similiter.

Christophorus sanctissimus episcopus Phasidis similiter

Cyrillus monachus et locum tenens Nicete episcopi Gothie, similiter.

 Reliqui sanctissimi episcopi [atque monastice dignitates [a 1Kb] ] promulgauerunt.

Tota synodus que per gratiam Christi ueri Dei nostri, et amatricem pietatis sanctionem tranquillissimorum et orthodoxorum imperatorum nostrorum congregata est, relationem que facta est ab Adriano papa senioris Rome ad orthodoxissimos imperatores nostros, et chartam orthodoxe definitionis sanctissimi et beatissimi patriarche Tarasii, que nunc lecta est; atque litteras que ad beatitudinem eius ab Orientis summis sacerdotibus misse sunt, recipientes consentimus, et salutamus, et honoranter adoramus sacras et colendas iconas: et pseudosyllogum qui contra eas factus est in destructionem earum, effodientes, anathemati mittimus. Sed Deus omnipotens  conseruet dominos nostros, et sanctissimum patriarcham.

 Tarasius sanctissimus episcopus patriarcha dixit: Contentio quieuit, et medius paries sublatus est inimicitie: Oriens, Occidens, Septentrio et Mesembria, sub iugo uno et una consonantia facti sumus.

Sancta synodus dixit: Gloria tibi, Domine, qui unisti nos.

Tarasius sanctissimus patriarcha dixit: Gratias pacifico Christo uero Deo nostro cum Patre et Spiritu sancto, in secula!

Sancta synodus laudauit.

Multos annos imperatorum! Constantini et Irene magnorum imperatorum et principum multos annos! Orthodoxorum imperatorum multos annos! Custodes fidei, Domine, serua! Auxiliatores Ecclesie, Domine, serua! Noui Constantini et noue Helene eterna  memoria! Pacificam, Domine, uitam, da eis! Patriarcharum multos annos! Sacri senatus multos annos!



ACTIO QUARTA.


 In nomine Domini et dominatoris Iesu Christi ueri Dei nostri. Imperio piissimorum et amicorum Christi dominorum nostrorum Constantini et Irene a Deo redimite matris eius, octauo anno consulatus eorum, Kalendas Octobris, indictione undecima.

 Conueniente sancta et uniuersali synodo, que per diuinam gratiam et piam sanctionem eorumdem diuinitus confirmatorum imperatorum congregata est in Niceensium clara metropoli Bithyniensium prouincie: id est, Petro reuerendissimo archipresbytero sanctissime Romane Ecclesie sancti apostoli Petri, et Petro reuerendissimo presbytero monacho et abbate uenerabilis monasterii sancti Sabbe Rome siti, retinentibus locum apostolice sedis almi et sanctissimi archiepiscopi senioris Rome Adriani; Tarasioque almo et sanctissimo archiepiscopo magni nominis Constantinopoleos noue Rome, et Ioanne ac Thoma reuerendissimis presbyteris monachis et uicariis apostolicarum sedium Orientalis dieceseos.

Sedentibusque ante sacratissimum ambonem templi  sanctissime magne Ecclesie que cognominatur Sophia; presentibus et auscultantibus gloriosissimis et magnificentissimis principibus, id est, Petrona famosissimo exconsule patricio, et comite Deo conseruati imperatorii obsequii, et Ioanne imperiali ostiario et logotheta militaris logothesii, et omni sancta synodo secundum ordinem in prima actione signatum; presentibus etiam et Deo amabilibus archimandritis et hegumenis, atque omni monachica plenitudine; propositis sanctis et intemeratis Euangeliis

Tarasius sanctissimus patriarcha dixit: Per antecedentes attentius [proxime] actiones, flatu Domini omnitenentis nos docente secundum prouerbiatorem, ueritatem meditatum est guttur nostrum; quia  litteris que lecte sunt, sanctissimorum uirorum, Orientis uidelicet et Occidentis, concordes effecti sumus. Sed quia propheticus nobis sermo precipit: Super montem excelsum ascende, qui euangelizas Sion: predica in fortitudine, uocem tuam exalta qui euangelizas  Ierusalem: predicate, ne timeatis . Hanc ergo propheticam preceptionem sequentes, sacerdotes uiri, predicemus, uoces nostras exaltemus, pacem annuntiantes Ecclesie catholice, que est uera Sion et ciuitas celestis regis Christi Dei nostri. Quomodo autem fiet hoc? Deferantur nobis in medium ad audientiam gloriosissimorum sanctorum Patrum uolumina; et ex ipsis haurientes, potemus singuli gregem nobis commissum. Taliter enim et in omnem terram exibit sonus noster, et in fines terre uerborum uirtus nostrorum : pro eo quod non transferimus terminos quos posuerunt patres nostri, sed apostolice docti tenemus traditiones quas accepimus.

Constantinus sanctissimus episcopus Constantie  Cypri dixit: Secundum assertionem Tarasii sanctissimi patriarche deferantur in medium libri, et testimonia beatorum Patrum, et liquido sancte huic synodo relegantur.

Leontius clarissimus a secretis dixit: Proficue ac salubri iussioni sanctissimi patriarche, et consensui uniuersalis synodi huius parentes, et hanc terminare satagentes, attulimus et exhibuimus sacrosanctos libros. Quorum primus est diuinitus electus et scriptus liber, quem et nunc pre omnibus legam. Omnes igitur attentius et prudentius audiamus, et dictorum uirtutem certius agnoscamus, quatenus integre utilitatis fructum capessere ualeamus

Idem legit:


De Exodo filiorum Isrel.


Locutus est Dominus ad Moysen: Facies propitiatorium de auro mundissimo; duos cubitos et dimidium tenebit longitudo eius, cubitum ac semissem latitudo. Duos quoque cherubim aureos et productiles facies ex utraque parte oraculi. Cherub unus sit in latere uno, et alter in altero. Utrumque latus propitiatorii tegant, expandentes alas et operientes oraculum: respiciantque se mutuo uersis uultibus in propitiatorium, quo operienda est arca, in qua pones testimonium, quod dabo tibi. Inde precipiam, et loquar ad te super propitiatorio ac de medio duorum cherubim, qui erunt supra arcam testimonii, cuncta, que mandabo per te filiis Isrel .


Ex Numeris.


Hec oblata sunt in dedicatione altaris, quando unctum est. Cumque ingrederetur Moyses tabernaculum federis, ut consuleret oraculum, audiebat uocem loquentem ad se de propitiatorio, quod erat super arcam testimonii inter duos cherubim, unde et loquebatur ei .


De Ezechiele.

Et introduxit me in templum, et mensus est frontes, sex cubitos latitudinis hinc, et sex cubitos latitudinis inde, latitudinem tabernaculi . Et post alia: Et templum interius, et uestibula atrii, limina, et fenestras obliquas, et hec tecta in circuitu per tres partes contra uniuscuiusque limen, stratumque ligno per gyrum in circuitu: terra autem usque ad fenestras,  et fenestre clause super ostia, et usque ad domum interiorem, et forinsecus per omnem parietem in circuitu, intrinsecus et forinsecus ad mensuram: et fabrefacta cherubim et palme, et palma inter cherub et cherub; duasque facies habebat Cherub, faciem hominis iuxta palmam ex hac parte, et faciem leonis iuxta palmam ex alia parte expressam per omnem domum in circuitu. 


Ex Epistola S. Pauli apostoli ad Hebreos.

Habuit quidem et prius iustificationes culture, et sanctum seculare. Tabernaculum enim factum est primum, in quo erant candelabra et mensa et propositio panum, que dicitur Sancta. Post uelamentum autem secundum, tabernaculum quod dicitur Sancta  sanctorum, aureum habens thuribulum, et arcam Testamenti circumtectam ex omni parte auro; in qua urna aurea habens manna, et uirga Aaron que fronduerat, et tabule testamenti: superque erant cherubim glorie obumbrantia propitiatorium .

Tarasius sanctissimus patriarcha dixit: Perspiciamus, sacrati uiri, quia uetus Testamentum habuit diuina signa, cherubim obumbrantia propitiatorium: et ex hoc Nouum accepit.

Sancta synodus dixit: Etiam, domine, sic se habet ueritas.

Tarasius sanctissimus patriarcha dixit: Si uetus habebat cherubim obumbrantia propitiatorium, et nos iconas Domini nostri Iesu Christi, et sancte Dei  Genitricis, sanctorumque ipsius habeamus, obumbrantes altare.

Magnificentissimi principes dixerunt: ueraciter Dei preceptio est.

Constantinus sanctissimus episcopus Constantie Cypri dixit: Uti lectum est, uultum hominis habebat cherubim et quomodo quidam dicunt, quia quis uidit uultum cherubim? Etenim dixit sculptilem uultum.

Tarasius sanctissimus patriarcha dixit: Omnes sancti qui meruerunt angelos uidere, in specie hominum eos uiderunt, quemadmodum in diuersis legimus Scripture locis, propter quod de cherubim Deus Moysi locutus est dicens: uide, ut facias omnia secundum formam que ostensa est tibi in monte  . Et hinc famulus Moyses, quales formas uidit, tales et fecit, cum quibus et cherubim

Constantinus sanctissimus episcopus Constantie Cypri dixit: Quando autem mouebatur populus ad idololatriam, tunc Deus dicebat Moysi: Ne facias omnem similitudinem ad seruiendum eis.

Ioannes reuerendissimus presbyter et uicarius apostolicarum sedium Orientis dixit: Excelsius his est, quia et Iacob titulum erexit Deo. Unde et benedixit ei repromittens donationes, que omne uerbum excedunt . Et alibi in specie hominis luctatus est cum eo, et appellauit eum Isrel, quod est interpretatum mens uidens Deum. Ipse autem ait: uidi Dominum facie ad faciem, et salua facta est anima mea : et ecce non solum intelligibiles  uirtutes uise sunt, sed et ipse qui natura inuisibilis est Deus, et incorporeus, cum ostensus est in specie nostra.

Demetrius reuerendissimus diaconus et sceuophylax sanctissime magne Ecclesie Constantinopoleos legit:


Sancti Patris nostri Ioannis Chrysostomi de preconio in Meletium, cuius initium est hoc:

Ubique inter hunc sacratum gregem oculos circumferens, et uniuersam ciuitatem hic presentem aspiciens, non habeo quem beatificem. Et post alia: Et erat reuerentie magisterium, quod fiebat. Iugiter enim coacti eius uocabulum memorari, et sanctum illum habere pre animo, nomine ipsius fugabant omnem  a se passionem et cogitationem irrationabilem: et sic multum factum est hoc, ita ut ubique in uicis, et in foro, et in agris, et in itineribus hoc undique nomine personarent. Non autem circa tam magni nominis affectum [Gr., circa nomen tam magnum affectum] passi estis tantummodo, uerum etiam et circa ipsam eius corporis formam. Quod ergo in nominibus fecistis, hoc et super illius iconam gessistis. Etenim in annulorum circulis, et in calicibus, et phialis, et in thalamorum parietibus, et ubique iconam sanctam illam exarauerunt multi: ut non solum audirent sanctum uocabulum illud, sed et uiderent corporis eius ubique figuram, et duplici quadam migrationis illius consolatione fruerentur.

 Petrus sanctissimus episcopus Nicomedie dixit: Si Ioannes aurei oris talia dixit de iconis, quis adhuc audet dicere contra eas quidquam?

Basilius sanctissimus episcopus Ancyre dixit: Recepit eas ueraciter; et talem amorem habebant pii qui tunc erant, circa imaginem eius, ut ubique formarent iconam sancti Meletii. Unde et Pater hic supra modum illos laudat.

Sanctissimus patriarcha dixit: Et nos a patribus nostris percipientes doctrinas, dicimus eas et uenerabiles iconas, et sanctas, et sacras.

Theodosius reuerendissimus hegumenus monasterii sancti Andree Nesii attulit librum eiusdem Ioannis oris aurei, petens relegi: quem accipiens Antonius monachus legit:


 Sancte memorie Patris nostri Ioannis Chrysostomi sermo: Quod ueteris et Noui Testamenti unus sit legislator, et in uestem sacerdotis, cuius initium est:

Christi regni Euangelium ante quidem predicauere prophete. Et post alia: Ego et cera perfusam dilexi picturam pietate repletam. uidi enim angelum in icona pellentem barbarorum cuneos. uidi conculcatas barbarorum nationes, et Dauid ueraciter dicentem: Domine, in ciuitate tua imaginem eorum ad nichilum rediges .

Sanctissimus patriarcha dixit: Si is qui auro pretiosius os habebat, perhibuit dicens: Ego et perfusam dilexi picturam; quid dicemus de his qui oderunt?

 Basilius sanctissimus episcopus Ancyre dixit: Illo dicente, quia ego dilexi, quis audet effari contrarium?

Ioannes reuerendissimus presbyter et uicarius Orientalium pontificum dixit: Quis autem est iste angelus, nisi ille de quo scriptum est: Quia angelus Domini percussit centum octoginta millia Assyriorum in una nocte circa Ierusalem hostiliter militantia? 

Nicephorus sanctissimus episcopus Dyrrachii dixit: Sed propitius nobis sit Dominus super delictis que peccauimus [patrauimus] circa sacras imagines.

Gregorius diaconus et notarius legit:


 Ex sermone sancti Gregorii Nysse, habito Constantinopoli, de deitate Filii et Spiritus, et in Abraham, cuius initium est:

ueluti quiddam patiuntur ad multum florida prata. Et post alia: uidi sepe in pictura imaginem passionis, et non sine lacrymis aspectum transiui, dum euidenter ars ante uultum afferret historiam. Ceterum ponitur Isaac apud ipsum altare super genu locatus, et ligatas habens manus retrorsum . At ille ascendens post tergum pueri suffragine [Gr., suffragini innixus] iuncta [uincta], leua manu comam pueri ad se reflecti, et incuruatur uultui miserabiliter ad se [Gr., ad ipsum] respicienti, et dexteram armatus gladio ad occisionem  dirigit; et tangit iam corpus gladii acie: et tunc ei fit diuinitus uox prohibens opus.

Gloriosissimi principes dixerunt: uide, quomodo doluerit [iucundatus sit] Pater noster in pictura, ita ut et lacrymaretur.

Basilius sanctissimus episcopus Ancyre dixit: Multoties Pater legit historiam; sed forte nunquam lacrymatus est: at uero postquam picturam uidit, lacrymatus est.

Ioannes reuerendissimus presbyter et monachus, et uicarius Orientalium pontificum dixit: Si tali doctori pictura prestitit utilitatem et lacrymas, quanto potius indoctis et idiotis prestabit compunctionem et utilitatem?

Sancta synodus dixit: In diuersis locis uidimus  Abrahe picturam, sicut Pater ait.

Theodorus sanctissimus episcopus Catane dixit: Si sanctus Gregorius uigilans in diuinis intellectibus, Abrahe historia uisa, lacrymatus est, quanto magis depicta incarnata dispensatio Christi Domini nostri, qui propter nos homo factus est, uidentes ad profectum et lacrymarum effusionem hortabitur?

Tarasius sanctissimus patriarcha dixit: Si uidissemus iconam crucifixum ostendentem Dominum, nonne et nos lacrymaremur?

Sancta synodus dixit: Magnifice; nam in ipsa liquido consideratur humilitatis celsitudo Dei, qui propter nos incarnatus est.

Stephanus reuerendissimus diaconus et notarius ac referendarius legit:


 Sancti Cyrilli Alexandrini episcopi, ex epistola ad Acacium Scythopoleos episcopum, de apopompeo [Capro emissario], cuius initium est:

Missis nunc a sanctitate tua nuntiis gauisus sum ualde. Et post alia plurima dixit: Dicimus ergo, quod figura et umbra erat lex, et quasi quedam pictura posita ad uisionem his qui conspiciunt res. Umbre autem artis sunt eorum qui pingunt in tabulis, principia exarationum: quibus si superinducantur colorum flores, tunc profecto picture pulchritudo nitescet. Et post pauca: Scriptum est igitur in mundi facture libro: Et factum est post uerba hec, tentauit Deus Abraham, et dixit ad eum: Abraham, Abraham. At ille respondit: Adsum. Ait ei: Tolle filium tuum unigenitum, quem diligis,  Isaac, et uade in terram uisionis, atque offer eum ibi in holocaustum super unum montium quem monstrauero tibi. Igitur Abraham de nocte consurgens, strauit asinum suum, ducens secum duos iuuenes et Isaac filium suum. Cumque concidisset ligna in holocaustum, abiit ad locum quem preceperat ei Deus. Die autem tertio, eleuatis oculis, uidit locum procul, dixitque ad pueros suos: Exspectate hic cum asino; ego autem et puer illuc usque properantes, postquam adorauerimus, reuertemur ad uos. Tulit quoque ligna holocausti, et imposuit super Isaac filium suum. Ipse uero portabat in manibus ignem et gladium . Et post alia: ueneruntque ad locum quem ostenderat ei Deus, in quo edificauit  altare, et desuper ligna composuit. Cumque ligasset Isaac filium suum [Gr., pedes Isaac filii sui], posuit eum in altari super struem lignorum, extenditque manum et arripuit gladium, ut immolaret filium suum.  Ergo si quidam nostrum desiderat uidere depictam in tabula historiam de Abraham, quomodo scilicet eum designauerit pictor [Gr., quomodo eum des. pictor]: utrumnam simul, an sigillatim gesserit que de illo dicuntur? Siquidem nonnulli in alia atque alia specie diuersis eumdem locis depingunt [Gr., Siquidem in al. atque al. sp. d. eumd. loc. depinxerit]: utputa aliquando sedentem quidem asino, assumpto puero, sequentibus famulis: aliquando autem remanente rursus asino deorsum una cum famulis onerantem Isaac, et habentem pre manibus  gladium simul et ignem. Necnon et alibi eumdem in specie iterum alia compedientem super ligna [super ligna adolescentem], et armasse gladio dexteram, ut necem inferat. Sed non alter et alter erat Abraham diuersis in locis aliter atque aliter uisus: sed idem ipse ubicunque semper, secundum rerum necessitatem, pictoris arte representatus. Neque enim erat conueniens, imo impossibile, in uno eodemque loco uideri omnia gerere que de illo dicuntur.

Constantinus sanctissimus episcopus Constantie Cypri dixit: En et sanctus Cyrillus consona sancto Gregorio Nysseno dicit.

Cosmas diaconus, notarius et cubuclesius legit:


De carminibus sancti Gregorii theologi, ex sermone de uirtute habito, cuius initium est:



 Deum omnium auctorem primum inuoco [a 1Kb] .
Et post alia:

Nec Polemon a me silentio preteribit.
Etenim miraculum est ex illis que oppido sunt predicanda 
Erat quidem prius iste non inter pudicos,
Et ualde turpis uoluptatum minister.
Ast cum affectu boni detentus esset,
Consiliarium inueniens 
Siue ergo sapientem aliquem, siue semet, audacter 
Tantum apparuit passionibus superior,
Ut unum quoddam ponam miraculorum eius,
Meretricem aduocat quidam incontinens iuuenis:
 Que cum iuxta portam uenisset, ut aiunt,
In qua erat prospiciens Polemon in icona:
Hanc cum uidisset 
Abiit confestim, et aspectu superata,
Ut uiuentem uerecundata depictum.

Basilius sanctissimus episcopus Ancyre dixit: Et sanctus Gregorius deiloquus Pater mirabilem retulit iconam Polemonis.

Sanctissimus patriarcha dixit: Etenim castitas ex illa patrata est: nisi enim uidisset scortum iconam Polemonis, nequaquam a stupro cessasset.

 Nicephorus sanctissimus episcopus Dyrrachii dixit: Mirabilis est imago et admiratione dignissima, quoniam potuit mulierculam liberare ab exsecrabili et turpi operatione.

Gregorius [Georgius] Deo amabilis diaconus et notarius uenerabilis patriarchii legit:


Antipatri episcopi Bostrensium, ex sermone in mulierem que fluxum sanguinis passa est, cuius initium est:

Quod prior quidem fuerit Iudeorum uocatio, Scriptura docuit. Et post alia:

Hec salutari fimbria comprehensa dicebat mulier que fluxum sanguinis patiebatur, ut regem nature tenens Dominum, et passionis tyrannidem edocens: perceptoque dono, statuam erexit Christo. Et quidem  diuitias in modicos expenderat, sed diuitiarum residua obtulit Christo.

Sanctissimus patriarcha dixit: Itaque et imaginem qui depingit, Deo illam offert, quemadmodum et mulier statuam.

Basilius sanctissimus episcopus Ancyre dixit: Proprie dicere [ut proprie dicam], iubet, et recipit amplissime facientes imagines.

Thomas reuerendissimus monachus monasterii Chenolacci dixit: Librum beati Asterii affero, et offero sancte synodo: et ut iubetis.

Sancta synodus dixit: Legatur.

Et accipiens Constantinus Deo amabilis diaconus et notarius legit:


 Beati Asterii episcopi Amasie relatio in Euphemiam martyrem.

Pridem, o uiri, Demosthenem habebam in manibus illum optimum, et Demosthenis illa, ubi Aeschinem amaris immittit [Gr., impetit] cogitationibus. Retardatus uero sermone, et densus intelligentia, quietem deprecatus sum, et ambulacrum [Gr., quiete egebam et ambulatione], quo mihi solueretur pusillum anime dolor: et procedens de habitaculo, pauxillum cum notis comitatus in forum, illinc ad Dei templum profectus sum, oraturus in uocatione. Cum autem et hoc consecutus, in obscuro porticus domorum incederem, uidi illic picturam quamdam, et me in summitatem uisio tulit [cepit]: ut Euphranoris autem diceres esse diligentiam artificii, uel  cuiusque illorum ueterum, qui sculptibilem Iunonem in magnitudinem, cum modica esset, erigentes, etiam tabulas animatas operabantur [Gr., qui picture plurimum dignitatis conciliarum] [b 9Kb] . ueni ergo, si uelis  edisseram tibi scripturam. Neque enim magis praua quam pictores, nos utique musarum pueri habemus remedia [pharmaca]. Mulier quedam uirgo sacra et incorrupta, Deo pudicitiam uouens, Euphemiam uocant eam. Cum autem tyrannus aliquando pie uiuentes persequeretur, nimis alacriter mortis elegit periculum. At uero ciues et communicatores religionis,  pro qua obiit, utpote uirilem et sacram uirginem admirantes, iuxta sacrarium theca constructa, et posito loculo, honores ei concelebrant, et annuam festiuitatem [communem et publicam celebritatem], nouum et publicum facientes commercium. Ergo alii quidem Dei mysteriorum sacri disputatores hierophante uerbo quoque memoriam semper honorant, et qualiter consummauerit sufferentie certamen, diligenter eos qui simul adsunt, edocent. Pictor autem pie agens, et ipse per artem pro uiribus totam historiam eius designans in sindone, iuxta thecam sacram posuit uisionem. Habet autem ita se illud amabile artificium. Excelsus super thronum stabilis est iudex, amare ac maligne aspiciens in uirginem. Irascitur enim quando uult ars etiam in inanimatis materiis. Adsunt autem satellites  principatus, et milites multi: quorum alii quidem monumentorum descriptores libros ferunt et codicillos: quorum alter a cera manu suspensa [Gr. add. iracunde] aspicit ad eam que iudicabatur, totam inclinans faciem, ueluti iubens magis [clarius] loquendum, ne laborans circa auditum, mendosa scribat ac reprehensibilia. Stabat autem uirgo in aquilo indumento ac ueste philosophiam designans; et ut uisum est pictori, etiam uultu urbano: ut uero mihi uidetur, anima uirtutibus decorata. Ducunt autem ad principem duo milites, unus quidem illam ante trahens, alter autem post tergum urgens uirginis temperatum pudore atque constantia morem. Etenim innuit quidem in terram, ut erubescens a  uultibus marium. Stabat autem nequaquam perculsa, nichilque passa penes agonem timendum [timidum]. Cumque ego alios interim laudarem pictores, quando intuitus sum illius mulieris Colchidis opus: que filiis cum esset gladium illatura, misericordia et furore diuidit faciem. Et unus quidem oculorum insinuat iram, alter uero matrem indicat parcentem et trementem. Nunc autem miraculum ab illa cogitatione ad hanc commutaui scripturam: et uehementer admiror artificem, quoniam magis miscuit colorum morem, et reuerentiam simul et uirilitatem temperans, affectiones per naturam repugnantes. Procedente uero anterius imitatione, carnifices quidam in tunicis paruis nudi iam ueniebant ab opere [iam aggrediebantur opus]. Et quidam apprehenso  quidem capite, inclinans post tergum, prebebat alteri preparatam ad supplicium uirginis personam [faciem]: quidam uero astans incidebat dentes: malleus autem et terebra supplicii organa apparent. Preterea lacrymor hinc, et mihi passio intercidit sermonem: sanguinis enim guttas sic euidenter supercolorauit pictor, ut diceres has labia ueraciter distillasse, et lamentatus abires. Ad uincula post hec, et iterum uirgo uenerabilis in fuluis uestibus, sed et sola extendens manus in celum, et inuocans Deum procuratorem inter atrocia. Cui oranti apparet super caput signum, quod nunc lex est Christianis adorare atque prescribere: quodque indicium autumo fuisse passionis, que illam exspectabat.  Mox ergo et post modicum, ignem alibi ualidum pictor succendit, rubeo colore hinc et inde rutilanti corpoream faciens flammam: statuitque in medio illam, manus quidem ad celos expandentem, molestiam uero nullam in facie demonstrantem, sed e contrario gaudentem, quoniam ad incorpoream et beatam uitam abibat. Usque huc et pictor statuit manum, et ego sermonem. Tempus autem tibi est et eam, si uolueris, picturam perficere, ut perspicias subtiliter, nisi [si non] multum post narrationem uenimus.

Gloriosissimi iudices dixerunt: Pia igitur est ars pictorum, et non ut eam quidam insipienter uituperant: ipse quippe Pater pictorem pie agere asseruit.

Constantinus sanctissimus episcopus Constantie  Cypri dixit: Sed et sacrum illud monumentum appellat. Et theologus uenerabilem imaginem, et Chrysostomus sanctam appellat; at uero Pater qui lectus est, sacram. Et quid ulterius ad hec potest aliquis contradicere?

Theodorus sanctissimus episcopus Myrensium dixit: Audientes uniuersi patrum nostrorum magisteria, compuncti sumus anima, et preteritos annos deflemus. Sed gratias agimus Deo, quia per doctrinas patrum nostrorum uenimus ad agnitionem ueritatis.

Theodosius sanctissimus episcopus Amorii dixit: Sacratissime et Deo honorabilis domine, nos et tota sancta synodus audientes sanctorum patrum nostrorum  magisteria de sacris imaginibus, credimus, et confitemur, et sacras et sanctas eas uocamus: et qui ita non dixerit, sit anathema.

Sancta synodus dixit: Sit anathema!

Nicephorus sanctissimus episcopus Dyrrachii dixit: Semper bonus pictor per artem res exhibet, quemadmodum et is qui martyris Euphemie imaginem designauit: propter quod et in his doctor picture artem collaudat.

Constantinus sanctissimus episcopus Constantie Cypri dixit: Utique dicendo: Laudabam quidem ego primitus que erant Colchidis, usque dum ueni ad imaginem martyris.

Sancta synodus dixit: Et hec contemplatus, et perculsus.

 Basilius sanctissimus episcopus Ancyre dixit: Et Pater qui lectus est, ea passus est, que sanctissimus Gregorius [Nyssenus]: ambo enim in imaginibus lacrymati sunt.

Tarasius sanctissimus patriarcha dixit: Precipit Pater, et licentiam dat in fine sermonis uolenti depingere certatorum martyrum narrationem; ait enim: Tempus autem tibi est, et eam si uolueris picturam perficere: ut perspicias subtiliter, nisi multum post narrationem uenimus.

Ioannes Deo amabilis presbyter, et locum retinens apostolicarum sedium Orientis, dixit: Itaque maior est imago sermone: et hoc Dei prouidentia factum est propter idiotas homines.

 Constantinus sanctissimus episcopus Constantie Cypri dixit: Si sanctis uiris talem compunctionem fecerunt sacre imagines, quanto magis nobis?

Theodorus sanctissimus episcopus Myrensium dixit: Patribus nostris talia dicentibus, non habemus quod dicamus.

Ioannes Deo amabilis presbyter et locum retinens apostolicarum sedium Orientis, dixit: Non aduersantur pictores Scripturis, sed quidquid Scriptura dicit, id demonstrant; ita ut assertores sint eorum que scripta sunt.

Theodosius sanctissimus episcopus Amorii dixit: Diuinus Apostolus edocet dicens: Quecunque scripta sunt, ad nostram doctrinam scripta sunt . Ipse itaque sancte atque colende imagines et picture,  tam que in musiuis, quam que in materiali scriptione fiunt, ad nostram [Gr., et materiales efformationes, atque musiua, ad nostram] doctrinam et emulationem et formam sunt, et scripte consistunt; ut et nos eamdem formam et agonem ostendamus circa Deum: quatenus et nos quoque dignos statione ac portione ipsorum, et coheredes faciat regni sui.

Theodorus sanctissimus episcopus Catane dixit: Beatus et deifer doctor Asterius, sicut stella clarissima, omnium nostrum corda illustrauit. Itaque non extra consequentiam catholica Ecclesia suscepit sacras et uenerabiles iconas, sed apte sanctorum patrum nostrorum doctrinas secuta.

Gregorius Deo amabilis diaconus sancte magne  Ecclesie laudabilium Apostolorum legit:


De martyrio sancti Anastasii martyris Perse, cuius initium est:

Unigenitus Filius et uerbum Dei, per quem omnia facta sunt. Et post alia: Cum autem abundasset in eo desiderium, ut illuminaretur, rogabat multum predictum uirum, ut dignus efficeretur gratia sancti baptismatis. At ille trepidans propter Persarum metum, ne periclitaretur, differebat eum. uerumtamen cum illo ibat ad ecclesias, et orabat, et picturas sanctorum martyrum aspiciebat, et sciscitabatur ab eo, quenam hec essent. Et audiens ab eo sanctorum miracula, et dura tormenta que illis a tyrannis illata fuerant, et super hominem tolerantiam, mirabatur  et stupefiebat. Manens ergo tempore pauco apud predictum Christo dilectum uirum, optimum sumit in anima desiderium, ut Hierosolymam perueniret, et ibi fieret sancto baptismate dignus.

Theodorus sanctissimus episcopus Myrensium dixit: Apparet, quia uenerabilium imaginum traditio solemnis [legitima] est.

Euthymius reuerendissimus diaconus et monachus, pro Deo amabili episcopo Gothie [Gr., notarius reuer. episcopi Gothie], legit:


Ex miraculis sancti Anastasii martyris, quorum initium est:

Miraculorum relationem proponere uolo. Et post  pauca: Eia nunc et ea que apud Cesariam Palestine a sancto facta sunt, secundum quod possibile fuerit, enarremus. Cum appropinquasset sancte ciuitati almum cadauer, notum factum uniuerse ciuitati, et letitia magna repleti sunt omnes. Et surgentes, sacraque ligna percutientes [a 1Kb] congregauerunt semetipsos in uenerabilissimo templo Dei Genitricis, quod dicitur Noue. Et deinde cum crucibus et litania obuiam uenerunt sancto lipsano, cum glorificatione gaudentes et exsultantes: et quasi reflorentes, imo recreati in presentia martyris a paucitate fidei que erat in illis, et aliarum nequitiarum mortificatione, magnam acceperunt consolationem. Orantibus autem illis, et deosculantibus, et se circa tumulum uolutantibus, atque debitum premium recompensantibus  lipsano ac memorie sancti huius, mulier quedam que quasi ex claris erat Cesariensium  nomine quidem Arete, id est uirtus, sed moribus uirtuti omnino contraria, in diffidentiam uersa dicebat: Ego lipsanum a Perside ueniens non adoro. O miseram et sine intellectu animam, que non audiuit infelix sacratissimum psalmistam Dauid increpantem flagitiosorum audaciam, ac dicentem: Cohibe linguam tuam a malo, et labia tua ne loquantur dolum!  Quid ergo Deus, qui glorificat glorificantes se, facit in ea, consequenter ego dicam. Ingresso ciuitatem sancto lipsano, communiter consiliati ciues eiusdem urbis ceperunt construere oratorium sancto iuxta  Tetrapylum, quod erat in medio ciuitatis. Statuerunt autem et imaginem eius ibidem. Cum autem adhuc edificaretur, astans martyr infelici illi in somnis in habitu monachi, dixit ei: Lumbos tuos doles? Illa uero ad eum: Non, domine; nichil mali habeo, sana sum: et una cum sermone expergefacta, et sentiens in se ualidum cecidisse dolorem, cepit clamare, gemere, ac indesinenter affligi; ita ut non posset omnino respirare, importabilia patiens, ut uacationem agens reputaret secum, et requireret, quinam esset, et ex qua causa tam subitaneus dolor, qui sibi foret illatus. Sed in his consummauit dies quatuor. Quinta uero die illucescente uidit astantem sibi sanctum, atque dicentem: Descende ad Tetrapylum, et roga sanctum Anastasium,  et sanaberis. At illa surgens, et in memoriam ueniens improborum sermonum suorum quos locuta est aduersus caput suum, aduocatis pueris suis, ait eis: Tollite me, tollite me, ut eamus ad Tetrapylum sancti Anastasii; noui enim et nunc edocta, etiam a Perside ueniens lipsanum adorare et honorare, et que Deus mundauit, non communicare, id est, commune dicere [seu potius, ducere]. Leuantes ergo eam pueri eius in phorio, id est portatorio, pergebant. Cumque appropinquarent loco, illa de longe attollens oculum, et uidens sancti imaginem, cepit magna uoce cum effusione lacrymarum clamare: Iste est in ueritate, quem uidi in somnis predicentem  mihi de malis que me obtinent. Et cum se proiecisset supra pauimentum, et plorasset multum, placato sancto erecta est sana. Et que paulo ante ab aliis portabatur, et in extremis posita periclitabatur, propriis pedibus ambulans abiit domum suam, concorditer cum ceteris laudans et glorificans Deum, et magnificans martyrem.

Petrus et Petrus, Deo amabiles presbyteri et uicarii Adriani pape senioris Rome, dixerunt: Hec imago sancti Anastasii usque in hodiernum diem est Rome in monasterio ipsius cum pretioso eius capite.

Ioannes sanctissimus episcopus Tauromenie dixit: uerum dixere honorabilissimi uicarii, quoniam et in Sicilia fuit mulier demonium patiens: et Rome posita, per predictam sacratissimam imaginem sana  effecta est.

Ioannes Deo amabilis presbyter, monachus et uicarius Orientalium pontificum dixit: Ad ea que dicta sunt ostensum est ex his que lecta sunt, quia et imagines sanctorum miracula operantur, et sanitates perficiunt.

Petrus sanctissimus episcopus Nicomedie dixit: Librum defero sancti Athanasii, et sancte synodo offero ad legendum.

Sancta synodus dixit: Legatur.

Et accipiens Stephanus diaconus et notarius legit:


 Sermo sancte memorie Patris nostri Athanasii de imagine Domini nostri Iesu Christi ueri Dei nostri, facto miraculo in ciuitate Beryto.

Sustollite oculos mentis uestre, et uidete nouum miraculum hoc quod factum est nunc. In infinitam admirationem Dei aspicite, et date ei gloriam. Contemplamini ineffabilem misericordiam eius, et magnitudinem dispensationis eius; atque lamentum cum letitia sumite. In Deo quidem nichil extraneum. Deus enim cum sit, omnia potest. Quia uero in diebus nostris et in nobis factum est, expauescet omne cor audientium. uere expauit celum in eo quod temere factum est. Conturbate sunt abyssi, et sol obtenebratus est, et luna, et stelle similiter super hoc quod patratum est. Sed iterum letate sunt in eo quod a Domino dispensatum est, omnes celorum uirtutes. Audite, et admiramini quod factum est in  diebus nostris intelligentes intelligite, et aurem uestram inclinate, foras quod cordis [et quidem ante exteriorem aurem, que cordis] est porrigite, et audite. Ciuitas est Berytus uocata, in finibus Tyri et Sidonis sita, Antiochie subdita. In hac ciuitate Beryto multitudines erant copiose Iudeorum. Porro iuxta synagogam ipsorum, que ualde esse magna uidebatur, Christianus quidam accepit ad pensionem cellulam a quodam, in qua habitans, contra accubitum suum fixit imaginem Domini nostri Iesu Christi [Gr., in tabula] honeste depictam, et integre stature habentem Dominum nostrum Iesum Christum. Transacto autem modico tempore, perquisiuit mansionem maiorem ille Christianus, quemadmodum et indigebat.  Hoc autem Domini nostri Iesu Christi gratia dispensauit, ut credo, qui uult omnes homines saluos fieri, et ad agnitionem ueritatis uenire ; ostendens miracula sua se colentibus, et omnibus in se credentibus, in redargutionem impiorum, et stabilitatem fidelium. Quesiuit ergo Christianus, ut dixi, maiorem domum, et inuenit in quodam loco ciuitatis, et transtulit se illuc a domo que erat iuxta synagogam Iudeorum: et sublatis omnibus suis, per obliuionem  imaginem Domini dimisit obliuioni, ut prefatus sum, traditam. Quidam uero Iudeus accepit domum illam ad pensionem, in qua imago Domini stabat. Intromissis autem omnibus suis permanebat in domo, minime contemplatus iconam Domini, quod staret illic. Neque enim considerauit locum illum, sed ingressus  manebat. Quadam uero die inuitauit Iudeus unum ex contribulibus suis ad prandium et cum pranderent, eleuatis oculis Iudeus qui inuitatus fuerat, uidit iconam Domini nostri Iesu Christi; et dicit ei qui se inuitauerat: Tu cum sis Iudeus, quomodo imaginem huiusmodi habes? Conuicia plurima quoque et nefanda emittens aduersus Dominum, que non audeo scribere  que dixit contra Saluatorem is qui fuerat inuitatus. Tunc is qui inuitauerat, uidens imaginem Domini, rationem reddidit inuitato Iudeo, dicens: Quia usque in presens non uidi hanc imaginem: et siluit inuitatus. Abiit autem ad summos sacerdotes suos, et accusat Iudeum qui in domo manebat, in qua imago Domini erat, dicens, quia  ille imaginem habet Nazareni uidelicet in domo sua. Qui audientes dixerunt: Si potes hoc ostendere. At ille affirmauit, quia ego ostendam hoc in domo eius. Illi uero repleti furore uespere quidem siluerunt. Mane uero facto, summi sacerdotes eorum atque presbyteri, assumpto eo qui Iudeo detraxerat, et turba multa gentis sue, pergunt ad domum Iudei, in qua imago Domini stabat. Peruenientes autem ad locum summi sacerdotes insiluerunt, et seniores, cum eo qui indicauerat, et uident imaginem Domini stantem. Tunc uehementer irati, Iudeum quidem qui habitabat in domo illa, extra synagogam facientes, expulerunt; imaginem uero Domini nostri Iesu Christi deponentes, dixerunt: Quia sicut patres nostri illuserunt ei aliquando, ita et nos illudamus illi. Tunc  ceperunt conspuere in faciem sancte imaginis Domini, et dare alapas coram his qui conuenerant, hinc et inde imaginem Domini in faciem percutientes, atque dicentes: Quecunque fecerunt ei patres nostri, omnia faciamus et nos imagini eius. Et dicunt: Audiuimus quia illuserunt ei; et hoc ipsum nos faciamus. Infinitis ergo ludibriis illuserunt iconam Domini, que nos neque dicere audemus. Deinde dicunt: Audiuimus, quia clauis infixerunt manus eius et pedes: hoc et nos etiam faciamus ei; tunc in manus et pedes imaginis Domini infixerunt clauos. Iterum seuientes dixerunt: Audiuimus, quia aceto et felle potauerunt eum cum spongia: faciamus ei et nos; et fecerunt apponentes ad os imaginis Domini  spongiam aceto plenam. Rursus dicunt: Didicimus, quia calamo percusserunt caput eius patres nostri: id ipsum et nos faciamus; et accipientes calamum, percutiebant caput Domini. Ceterum nouissime dicunt: Ut liquidius edocemur, quia lancea latus eius aperuerunt, nichil pretermittamus, sed addamus et hoc; et facientes deferri lanceam, preceperunt cuidam suorum tollere lanceam, et percutere contra latus imaginis Domini. Mox ergo emanauit multitudo sanguinis et aque ab ea. Christe, gloria tibi: incomprehensibilis, gloria tibi: quis sicut tu, Deus? quis preter te, Deus, faciens terribilia et obstupescenda? O miraculum Saluatoris nostri maiestatis! Horruerunt ueraciter et iam super hoc superne uirtutes tue. O quantus es, Domine, ad humilitatem  [Gr., humanitatem]! o quantus ad longanimitatem! o quantus es in misericordia! Prius enim propter nos et propter salutem nostram, cum esses sine carne, incarnatus ex uirgine Maria, crucifixus es in illa carne, cum esses ipse impassibilis deitate. Nunc uero iterum in imagine crucifixus es, Domine, in redargutionem impiorum et omnium incredulorum, atque stabilitatem eorum qui ueraciter in te credunt. Sed gloria tibi, Domine, qui solus omnia potes, una cum benedicto Deo nostro et Patre, atque cum Spiritu sancto. Amen. uos autem, o filii, audite reliqua, que dispensata sunt ab eodem Domino: ipsius enim erat permissio. Denique postquam percussum est lancea latus eiusdem imaginis Domini, et emanauit sanguis et  aqua, ut superius dictum est, dicunt summi sacerdotes eorum et seniores: Quoniam susurrant colentes eum, quod sanitates multas fecerit, sumamus ergo sanguinem hunc et aquam, et deferamus ad synagogam, et colligamus omnes qui male habent in populo et ungamus eos ex illo, et uideamus si uera sunt que dicuntur. Tunc afferentes lateri icone Domini uas secundum locum imaginis percussionis lancee, unde exiuit sanguis et aqua, repleuerunt ampullam ad locum iugulationis lancee: et inferentes, illudebant: ut iniuriis appeterent, sicut putabant, coram omnibus uniuersorum Dominum. Et collectis omnibus qui male habebant, ante omnes paralyticum, quem a natiuitate nouerant, adducentes unxerunt: et statim saliit, et exsiliit sanus  homo penitus. Deinde cecos adduxerunt, qui et ipsi uisum receperunt. Demonium uero patientes [Gr. add. innumeri] mox emundati sunt. Turbatio quoque magna et infinita per totam ciuitatem effecta est, cunctis confluentibus propter infinita miracula. Commote autem sunt omnes multitudines Iudeorum: plures enim ciuitatem habitabant. Currebant ergo ferentes eos quos in domibus suis habebant, quotquot habebant languentes, aut paralyticos [Gr. add. aut claudos], aut debiles, aut aridos, aut leprosos, omnes cucurrerunt: ita ut neque synagoga eorum, licet magna fuerit, caperet illos, neque locus multitudine infiniti populi propter miracula concurrente. Omnes autem principes sacerdotum ac  seniores, et populus Iudeorum, uirorum, puerorum, et mulierum crediderunt in Dominum Iesum Christum, clamantes: Gloria tibi, Christe, quem patres nostri crucifixerunt, qui et a nobis nunc crucifixus es in imagine tua. Gloria tibi, Fili Dei, qui tanta fecisti miracula: tibi credimus: propitius nobis esto, et suscipe nos. Hec clamabant lugentes omnes, et uoces emittebantur, et miracula perficiebantur, summis sacerdotibus ungentibus, et cunctis curatis et uiuificatis. Postquam autem omnes sanati sunt, confestim ad episcopum sanctissime constitute illic ecclesie, qui iam que fuerant facta didicerat, multitudines currebant clamantes: Unus Deus Pater, unus Deus Filius, et ipse unigenitus: unus Christus, quem patres nostri crucifixerunt.  Ipsum Deum nouimus, huic nos credimus. Multis itaque laudibus glorificantes Deum, imaginemque archiepiscopo demonstrantes, et annuntiantes que fecerant imagini Domini, qualiter et sanguis et aqua exierunt ex latere imaginis, necnon et infinita miracula que facta sunt; ita omnes multitudines, ut sancto baptismate digni fierent, supplicabant. Quos episcopus una cum clero suo assumptos [Gr. add. et initiatos], omnes baptizauit per multos dies, et synagogam eorum ecclesiam Saluatori nostro Christo dicauit. Illis autem rogantibus, etiam ceteras synagogas eorum martyria fecit: et sic gaudium magnum factum est in ciuitate illa, non solum corporibus sanatis et uiuificatis, sed et tot animabus in uitam a mortuis redeuntibus eternam. Hec agnoscens ego  festinaui indicare uobis, fratres amantissimi, ad utilitatem animarum uestrarum: ut cognoscentes et in hoc Dei et Saluatoris nostri Iesu Christi uirtutem, plus aliquid in fide ipsius confirmemini, et exsultetis super magnalibus eius, que nunc etiam operatus est. Date ergo ipsi gloriam cum letitia in compunctione et lamento, gaudentes et gratias agentes, quia sua nos fide, et sua fecit agnitione dignos [in Christo Iesu Domino nostro], cum quo et Patri una cum Spiritu sancto gloria nunc et semper et in secula seculorum. Amen.

Constantinus sanctissimus episcopus Constantie Cypri dixit: En et is qui ab immortalitate cognominatus est, totam sanctam synodum hanc fecit compungi et lacrymari: quoniam non solum uenerandas  esse cognouit, uerum etiam maximas gerere sanitates.

Tarasius sanctissimus patriarcha dixit: Sed ne quis dicat cur ille icone, que apud nos sunt, miracula minime faciunt? Ad quem respondemus Quia, sicut Apostolus ait , signa infidelibus, non fidelibus data sunt. Nam qui ad imaginem accedebant, infideles erant: propterea signum fecit Deus per imaginem, ut illos traheret ad fidem nostram Christianorum. Generatio enim mala et adultera signum querit, et signum non dabitur ei .

Theodorus Deo amabilis diaconus et notarius legit:


 Ex epistola beati Nili ad Heliodorum silentiarium.

Per ea que per singula loca et in diuersis temporibus quotidie fiunt miracula, Dominus hos quidem qui modice sunt fidei, necnon et infideles ad stabilitatem fidei inuitat: fidelium uero fidem, imo et spem crescere facit, et grauem et immobilem demonstrat prudentiam [sensum]. Et uolo tibi quid unum ex denis millibus Platonis nostri tropea reportantis et martyris modo narrare: qui non solum in patria nostra, sed in omni ciuitate ac regione paratissime gratiam donat, et ostendit his qui Deum per eum postulant, admirabilem fortitudinem. In monte quippe qui uocatur Sina, ubi Moyses a Deo legem accepit, monachis habitantibus  indigenis et peregrinis, unus quidam uirorum genere Galata una cum proprio filio singularem [monasticam] amplexus uitam degebat, continentie certamina transigens multo tempore in deserto. Et ecce quadam die repente quidam in predicto monte religione barbari [Gr., pagani] et detestabiles irruentes comprehendunt eos, qui in promptu ex his et impresentiarum inuenti sunt monachi una cum filio senis Galate, et in captiuitatem ducunt. Quos et ligantes post tergum, multas transeunt mansiones desertas, ieiunos et nudos minantes eos, nec calciatos penitus aliquo calciamento, per illa inaquosa et asperrima, et nullius consolationis loca, ui et necessitate circumeuntes, et infinito pauore detentos. Solus autem in quodam abdito specu  occultatus senior luctu tabefiebat, non ferens priuationem Deo amabilis filii: et Dominum flagitabat Christum per Platonem compatriotam martyrem, ut incuruaretur ad miserationes. Id ipsum autem et filius per eumdem sanctissimum martyrem rogabat Deum in captiuitate uinctus, ut sui misereri, et miraculum facere dignaretur. Utroque autem exaudito, patre scilicet in spelunca montis, et filio in captiuitate, ecce subito martyr Plato noster astat super equum apparens, trahensque alterum equum opportunum [uacuum], manifestatur puero uigilanti, et hunc agnoscenti ex eo, quod sepe uideret sancti characterem in imaginibus: et statim iubet eum de medio cunctorum exsurgere, et accipere equum, et insidere. Et confestim more aranee uincula dissoluta  sunt; et solus ipse liberatus per inuocationem, nutu Dei surgens, insedit equo, et sequitur ducentem se sanctum martyrem constans et gaudens. Compendiose autem et acute [celeriter] ambo, sanctus scilicet Plato, et nouitius monachus, quemadmodum pennati perueniunt ad habitaculum senis orantis atque lugentis: et restituens saluum uictoriosissimus martyr corde dolenti patri desiderabilem filium, disparet. Itaque in omni loco his qui per eos inuocant Deum, omnes res mirandas et gloriosas Domini Christi memorabiles et inclyti athlete perficere ualent. Porro hec tibi scripsi, ut amico martyrum existenti, et nunquam aliquando satietatem memorie beatorum martyrum accipienti.

 Sancta synodus dixit: Ostensum est, quia per imaginem martyris, que sibi ante fuerat cognita, agnouit eum astantem, cum saluare illum uenit.

Theodorus sanctissimus episcopus Myrorum dixit Quia et ego preostense historie similia passus sum. Nam cum iniuriam paterer a quibusdam principalibus manibus, dixit mihi archidiaconus meus, uir religiosus ac timens Deum: Quia uidi patriarcham in uisione dicentem, quia ascendat ad nos metropolita, et omnes res eius dispensabuntur, ut expedit ei. Interrogaui ergo ego archidiaconum, dicens: Quali forma apparuit tibi patriarcha? et respondit mihi: Quia rubicundus facie, et senili coma. Aio ego ei: Quia patriarcha non est talis uisionis [forme], sed uestis habet sancti Nicolai imaginem: et bene asseris.  Nam huiusmodi forme est, quem uidisti. At ille respondit mihi, quia etiam talis reuera forme uidi uirum, qui hec mihi locutus est. Ex hoc ergo cognoui, quod sanctus Nicolaus ei apparuerit, per similitudinem, que in icona erat. Mox ergo credens uerbo, ascendi ad Deo conseruandam regiam urbem: et omnia negotia mea, que meo pertinebant episcopio, facta sunt apta.

Thomas reuerendissimus presbyter et locum retinens Orientalium pontificum dixit: Susurrant quidam de sancto Nilo, quia contra iconas scripserit; et ideo pre manibus habeo librum eiusdem Patris: et si iubetis legatur.

Sancta synodus dixit: Legatur.

Cosmas Deo amabilis diaconus et cubuclesius  legit:


Eiusdem sancti Patris Nili ad Olympiodorum prefectum.

Scribis mihi, si putas, decorum sit tibi exstructuro templum maximum ad honorem tam sanctorum martyrum, quam Christi, quem ipsi per certamina et dolores ac sudores testificati sunt, uel imagines etiam ponere in sacrario, et uariis animalium bestiis [uenationibus] parietes implere a dextris et a sinistris: ita ut uideantur in terra quidem extensa lina, et lepores, et capre, et cetera animalia fugere: porro illi capere festinantes cum catellis alacriter insequi: in mari uero laxari retia, et omne genus piscium capi, et ad aridam piscatoriis manibus ferri:  insuper et gypso fingi omnes species, et ostendi ad desiderium oculorum in domo Dei: sed et in communi domo mille cruces infigi, et picturas uolucrum ac iumentorum, et repentium, ac diuersorum germinum fieri. Ego ad ea que scripta sunt, dixerim; quia nimirum infantium est, et paruulos decet his, que predicta sunt, seducere fidelium oculum: firmi uero et uirilis sensus proprium est, in sacrario quidem ad orientem diuini templi unam et solam crucem formare. Per unam enim et salutarem crucem saluatur huiusmodi genus, et desperatis quidem spes ubique predicatur: historiis autem ueteris et Noui Testamenti replere hinc et inde manu optimi pictoris templum sanctorum, quatenus qui nesciunt litteras, neque  possunt legere diuinas Scripturas, contemplatione picture memoriam sumunt fortis facti eorum qui uero Deo proprie seruierunt, et ad emulationem erigantur gloriosarum et memorabilium actionum, pro eo quod terram pro celo commutauerint, que non uidentur uisibilibus preponentes. Porro in communi domo multis ac diuersis domunculis insignita, sufficere unicuique mansiuncule infixam pretiosam crucem, et superflua dimitti necessarium estimo. Sit autem contenta prolixis orationibus; et indubitabili fide ac eleemosynis, humiliationibus et spe ad Deum perenni, et diuinorum uerborum meditationibus, et compassione contribulibus, et humanitate famulis attributa, omnibusque mandatis Domini nostri Iesu Christi circumuallare se, et coniugem  suam, ac filios, et totam substantiam circumtegere et ornare atque munire, admoneo et rogo.

Theodorus sanctissimus episcopus Myrensium dixit: Epistola hec primitus lecta est, cum esset deprauata, perdidit [Gr., Epistola hec que lecta est, deprauata pridem perdidit, etc.] et seduxit nos: putabamus enim simplicem esse illam et absque insidiis.

Sanctissimi episcopi dixerunt: Nos si audissemus tunc quod dicit Pater, quia hinc et inde pinge domum ueteribus et nouis narrationibus, non in uanitatem uersi credidissemus. Ipsi enim pro eo quod dixit, hinc et inde pinge, dealba posuerunt: quod nos fortiter decipiebat.

Petrus, et Petrus Deo amabiles presbyteri et uicarii  Adriani pape senioris Rome, dixerunt: Tale quid et diue memorie Constantinus Magnus imperator olim fecit: edificato enim templo Saluatoris Rome, in duobus parietibus templi historias ueteres et nouas designauit, hinc Adam de paradiso exeuntem, et inde latronem in paradisum intrantem figurans: et reliqua.

Tarasius sanctissimus patriarcha dixit: Si ueraces erant prisci Christianos calumniantium propugnatores, cur ipsum librum sancti Nili non ostenderunt in collegio suo ad satisfactionem omnium? Dicant ergo reuerendissimi episcopi qui pseudosyllogo interfuerunt, Gregorius Neocesarie, et Theodorus Amorii, si protulerunt libros tunc in concilio.

 Gregorius et Theodorus Deo amabiles episcopi dixerunt: Nequaquam, domine; sed pro libris pittacia nobis ostenderunt et ex eis decipiebant nos.

Euthymius sanctissimus episcopus Sardis dixit: Et quomodo uos cum essetis summi sacerdotes, non requisistis integra testimonia ex codicibus?

Gregorius sanctissimus episcopus Neocesarie dixit: Crede, frater, non nobis erat cure, neque studium inde habuimus; sed ut scriptum est, obscuratum  est insipiens cor nostrum: et dicentes nos esse sapientes, stulti facti sumus .

Theodorus sanctissimus episcopus Myrensium dixit: Plane et nos ipsos illa pittacia perdiderunt, que uos attulistis. Nouit enim Deus, quia hoc testimonium sancti Nili non positum, ut fuerat editum, obcecauit nos, precipue meipsum: sed nunc integrum lectum conuertit et emendauit, et saluauit nos.

Constantinus sanctissimus episcopus Constantie Cypri dixit: Quoniam adest alius liber equalis forme, legatur.

Et sumens Constantinus diaconus et notarius uenerabilis patriarchii, legit alterum librum habentem prescriptam epistolam eiusdem Nili.

 Constantinus sanctissimus episcopus Constantie Cypri dixit: Ecce ostensum est liquido, quia ipse sanctus et egregius Pater Nilus sanctas iconas suscipiebat. Accusatus est autem a pseudosyllogo illo, quod contra iconas locutus fuerit. Unde miseri non solum Christianorum calumniatores, sed et sanctorum calumniatores existunt, et parricide, accusantes falso sacratissimos Patres.

Euthymius sanctissimus episcopus Sardis dixit: Librum sancti confessoris Maximi habeo pre manibus, et offero eum ad legendum.

Et accipiens Constantinus diaconus et notarius uenerabilis patriarchii, legit:


Ex his dogmatibus, que mota sunt inter sancte memorie Maximum, et Theodosium episcopum Cesarie  Bithynie, et consules qui cum ipso erant; cuius initium est.

Que mota sunt de immaculata fide nostra Christianorum. Et post alia: Domini, postquam placuit hoc fieri, exitus fiat eorum que predicantur [placuerunt]: et quo uultis, sequor uos. Et in his surrexerunt omnes cum gaudio et lacrymis, et miserunt metaneam [a 1Kb] , et oratio facta est: et unusquisque ipsorum sancta Euangelia, et pretiosam crucem, et iconam Dei et Saluatoris nostri Iesu Christi, et domine nostre que eum genuit, sanctissime Dei Genitricis, salutauerunt, ponentes et proprias manus in confirmationem eorum que dicta fuerant. Et paulo post: Conuersus ergo ad episcopum abbas Maximus, cum lacrymis dixit ei: Domine magne,  diem iudicii exspectamus omnes: nosti que signata et placita sunt super sanctis Euangeliis, et uiuifica cruce, et imagine Dei et Saluatoris nostri, ac sanctissime et semper uirginis matris eius, que peperit eum.

Constantinus sanctissimus episcopus Constantie Cypri dixit: Salutauerunt, hic pro adoratione Pater assumpsit, quoniam sanctum Euangelium et uiuificam crucem adorauit; cum quibus etiam colendas imagines Saluatoris et eius immaculate Matris.

 Tarasius sanctissimus patriarcha dixit: ConNumerantur cum sanctis uasis honorabiles imagines.

Sancta synodus dixit: Manifestum est.

Sanctissimi episcopi Sicilie insule dixerunt: ut sancta cum sanctis connumeruntur.

Petrus sanctissimus episcopus Nicomedie dixit: Habemus et nos eumdem librum sancti Maximi; et si iubetis, relegantur que predicta sunt.

Cosmas diaconus et cubuclesius sumens, legit prescriptum sancti Maximi testimonium.

Tarasius sanctissimus patriarcha dixit: Conspiciamus, fratres, qualiter dixerit, quia salutauerunt: quod et nos honoris affectu facere debemus. Nam latria nostra ad unum Deum refertur.

 Ioannes reuerendissimus presbyter et uicarius Orientalium sedium dixit: Nisi essent necessarie imagines, nequaquam ad cautelam eas salutauissent: ita ut eque potentie honorabiles imagines cum Euangelio et pretiosa cruce sint.

Petrus sanctissimus episcopus Nicomedie dixit: Et hoc non qualiscunque uir, sed Maximus ille Deo sapiens, et sanctorum consimilis; insuper et confessor, et ueritatis propugnator: qui et sufficit nobis ad imitandum in salutando sacras imagines.

Elias reuerendissimus presbyter [primus presbyter] sancte Ecclesie domine nostre Dei Genitricis in Blachernis site, legit ex charta habente definitiones sancte ac uniuersalis sexte synodi.


 Canon sancte ac uniuersalis sexte [a 1Kb] synodi octogesimus secundus.

In quibusdam uenerabilium imaginum scripturis Agnus digito precursoris ostensus designatur, qui in figuram admissus est gratie, uerum nobis per legem preostendens Agnum Christum Dominum nostrum. ueteres ergo formas et umbras, ut ueritatis symbola et prefigurationes Ecclesie traditas amplectentes, gratiam preferimus et ueritatem, ut plenitudinem legis hanc suscipientes. Quatenus ergo perfectio et in colorum operationibus uniuersorum uultibus ascribatur, Agni Christi Dei nostri, qui tollit peccatum mundi, secundum humanitatem characterem et in imaginibus ex nunc pro ueteri agno titulari [depingi] definimus, per eum humilitatis celsitudinem  Dei uerbi considerantes, et ad memoriam conuersationis in carne facte, tam scilicet passionis eius, quam salutaris mortis, et ex hac redemptionis effecte, redeuntes. Et postquam legit, conuersus ad sanctam synodum dixit: Honorabiles Patres et sancti, persecutionem Ecclesie plus me nullus elegit pro peccatis meis; sed diuinus hamus facta est mihi presens charta, in qua subscripserunt Patres sancti sexte synodi, et traxerunt me ad orthodoxie fidem. Non autem solum hoc, sed et sanctissimus patriarcha, cui prebeat Deus pro me mercedem.

Sabbas reuerendissimus monachus dixit: Cuius rei gratia in charta, et non in codice legit?

 Tarasius sanctissimus patriarcha dixit: Quia principalis charta est, in qua subscripserunt sancti Patres.

Petrus sanctissimus episcopus Nicomedie dixit: Et alium codicem habeo, qui continet easdem regulas sacre sexte synodi.

Quo accepto, Niceta reuerendissimus diaconus et notarius legit eumdem canonem.

Tarasius sanctissimus patriarcha dixit: Quidam ignoratione languentes in hos canones scandalizantur, asserentes: Putas sexte synodi sunt? Cognoscant autem qui huiusmodi sunt, quod sancta et magna sexta synodus sub Constantino fuerit celebrata contra illos, qui unam dicebant operationem et uoluntatem in Christo: in qua hereticis anathematizatis,  et orthodoxa explanata fide, domum reuersi sunt quartodecimo anno Constantini. Ergo post quatuor siue quinque annos iidem ipsi Patres conuenientes sub Iustiniano filio Constantini, presignatos canones exposuerunt: et nemo dubitet de illis. Illi enim qui subscripserunt sub Constantino, ipsi et sub Iustiniano presenti charte subscripserunt, ita ut hoc manifestum sit ex eorum proprie manus scripture immutabili similitudine. Oportebat enim eos qui synodum uniuersalem presentauerant, etiam canones ecclesiasticos exponere. Ut autem ad recordationem conuersationis eius in carne facte, et salutaris mortis manu quodammodo ducamur, dixerunt et de uenerabilibus iconis: et si per eas manu ducimur in dispensationem Christi Dei nostri, quales  habemus estimare illos qui subuerterunt uenerandas iconas?

Sancta synodus dixit: Ut sine Deo, et Hebreos, et ueritatis inimicos.

Tarasius sanctissimus patriarcha dixit: Sed nonus est Dominus Deus noster ad suscipiendum omnes nos: non enim relinquet uirgam peccatorum super sortem iustorum .

Leo sanctissimus episcopus Rhodi dixit: Ecce ostensum est ex diuinis Scripturis, quia Ecclesia nostra tot annis impugnata est et dispoliata; sed gratias agimus Christo Deo nostro, qui erexit sacratissimum Dominum nostrum ad erectionem eius.

Petrus et Petrus Deo amabiles presbyteri, et locum retinentes Adriani pape senioris Rome, dixerunt:  Librum habemus pre manibus beati Leontii Neapoleos Cypri, et postulamus legi eum.

Et accipiens Stephanus reuerendissimus diaconus et notarius, legit:


Leontii episcopi Neapoleos Cypri, ex quinto sermone pro Christianorum apologia contra Iudeos, ac de imaginibus sanctorum.

Eia nunc de cetero super ueneranter pictis imaginibus apologiam faciamus, quo obstruantur ora loquentium iniustitiam. Legalis enim est hec traditio: et audi Deum dicentem ad Moysem: Imagines duorum cherubim aureorum sculptilium construe, obumbrantium propitiatorium . Et iterum:  Templum quod Deus ostendit Ezechieli, Facies [al., habebat], dixit, palmarum et leonum et hominum, et cherubim a pauimento eius usque ad laquear tecti . uere terribilis sermo, qui mandat Isreli non facere omne sculptile, neque iconam, neque similitudinem eorum quecunque sunt in celo, et quecunque sunt super terram: et ipse precipit Moysi facere sculptilia animalia, cherubim , qui et Ezechieli plenum imaginibus et similitudinibus sculptilium, leonum, palmarum et hominum templum ostendit. Unde et Salomon ex lege accepta figura, plenum fecit templum eneis et sculptilibus et fusilibus leonibus, et bobus, et palmis, et hominibus : et tamen non est in his reprehensus a Deo. Si igitur me reprehendere  uis super imaginibus, reprehende Deum qui hec facere iussit, ut in recordationem eius essent apud nos. Iudeus dixit: Sed non adorabantur ille similitudines sicut dii, sed ad recordationem solam efficiebantur. Christianus dixit: Bene dixisti, quia et penes nos sicut dii non adorantur sanctorum characteres et icone uel forme. Si enim ut Deum adorarem lignum imaginis, possem profecto et ligna reliqua adorare. Nam si ut Deum lignum adorarem, minime utique deleto charactere iconam incenderem. Et iterum, usquequo compacta sunt duo ligna crucis, adoro figuram propter Christum, qui in ipsa crucifixus est: postquam autem ab inuicem separata fuerunt, proiicio ea et incendo. Et sicut is qui iussionem imperatoris suscepit, et salutauit sigillum, non  lutum adorauit, aut chartam, aut plumbum, sed imperatori adorationem et cultum impendit: ita et nos Christianorum pueri figuram crucis adorantes, non naturam ligni adoramus, sed signum et annulum et characterem Christi, eum aspicientes, per eum illum qui in eo crucifixus est, salutamus et adoramus, et sicut pueri proprii patris cuiusdam, qui peregre profectus est ad tempus ab illis, multo erga eum affectu ex anima flagrantes, siue uirgam eius in domo uideant, siue sedem, siue chlamydem, hec cum lacrymis deosculantes amplectuntur, et non illa adorant, sed patrem desiderant et honorant: ita et nos omnes fideles ut uirgam Christi, crucem adoramus; ut sedem uero et cubile, ipsius sanctissimum monumentum; ut domum, presepe  et Bethlehem, et sancta eius cetera tabernacula: porro ut amicos, eius apostolos et sanctos martyres ac reliquos sanctos eius: at uero ut ciuitatem eius colimus Sion, ut autem uillam eius iterum Nazareth salutamus; atque ut diuinum eius lauacrum Iordanem amplectimur. Multa quippe et ineffabili erga ipsum affectione ubi ascendit, uel sedit, uel illuxit, uel tetigit, aut omnino obumbrauit, colimus et adoramus ut locum Dei: non locum, neque domum, neque regionem, uel ciuitatem aut lapides honorantes, sed eum qui in illis conuersatus est, et illuxit, et in carne innotuit, atque ab errore liberauit, Christum uidelicet Dominum nostrum, et per Christum ea que sunt Christi, passionem in  ecclesiis, et domibus, et plateis, et in imaginibus, et in sindonibus, et in penetralibus, et in uestimentis, et in omni loco formamus: ut incessanter aspicientes hec commoneamur, et non obliuiscamur, ut tu es oblitus Domini Dei tui. Et sicut tu adorans librum legis, non naturam pellium uel atramenti, que in ipso est, adoras, sed uerba Dei que reiacent in eo: ita et ego imaginem Christi adorans, non naturam lignorum et colorum adoro , sed inanimatum characterem Christi tenens, per eum Christum tenere spero [Gr., mihi uideor], et adorare. Et sicut Iacob acceptam a filiis suis tunicam uariam et sanguinolentam Ioseph deosculatus est cum lacrymis, et propriis oculis hanc circumposuit , et non uestimentum amans uel honorans,  hoc fecit, sed per id estimans Ioseph osculari, et in manibus eum habere: ita et Christiani uniuersi imaginem Christi uel apostolorum aut martyrum tenentes aut salutantes carne, anima ipsum Christum estimamus uel martyrem eius habitum retinere. Dic ergo mihi tu, qui opinaris nichil manu factum, uel nichil omnino creatum adorandum, nunquamne multoties muliere tua, uel filiis mortuis, tunicam, uel ornamentum eius uisum in cubiculo tuo osculatus es, et lacrymis illud infudisti, et in hoc non es condemnatus? Non enim ut Deum uestimenta adorasti, sed amorem per osculum circa illum ostendisti, qui hoc aliquando fuerat circumamictus. Nam et ipsi natos nostros et patres creatos existentes et peccatores multoties salutamus, et in  hoc minime condemnamur: non enim ut deos salutamus eos, sed affectionem nature nostre erga illos per osculum demonstramus. Ut ergo sepe dixi, intentio exquiritur in omni salutatione, et omni adoratione. Porro si me accusas, quod quasi Dominum lignum adorem crucis, quare non calumniaris Iacob, qui adorauit super summitatem uirge Ioseph ? Sed manifestum est, quia non lignum uidens adorauit, sed per lignum uirge, Ioseph; quemadmodum et nos per crucem Christum. Nam et impios homines qui uendiderunt sepulcrum, Abraham adorauit, et genu curuauit super terram ; sed non ut deos eos adorauit. Et rursus Iacob Pharaoni benedixit impio et idololatre , sed non ut Deo illi benedixit. Et iterum: Esau cadens  adorauit , sed non ut Deum. uidisti quot salutationes et adorationes demonstrauimus tibi ex Scripturis, non habentes reprehensionem? Et tu quidem coniugem tuam fortassis et impudicam ac uitiosam per singulos dies osculans non reprehenderis, cum certe nusquam Deus tibi corporale osculum mulieri offerre preceperit. Quia uero me uidisti iconam Domini nostri Iesu Christi, uel immaculate Matris eius, uel alterius cuiuspiam iusti salutare, indignaris et mox blasphemans salis, et nos idololatras appellas. Deinde non confunderis? dic mihi, non horrescis? non tremis? non erubescis, uidens me in toto terrarum orbe templa idolorum destruere, et templa martyrum edificare? Si idola  adorarem, cur martyres, qui destruxerunt idola, adoraremus [honoro]? Si ligna ut deos honoro et glorifico, quomodo honoro et glorifico martyres, qui lignea simulacra destruxerunt? Si lapides ut deos glorifico, quomodo honoro et adoro martyres et apostolos, qui contriuerunt et perdiderunt lignea signa? quomodo honoro et laudo, et templa erigo, et festiuitates celebro tribus pueris, qui in Babylone imaginem auream non adorauerunt ? Certe multa est iniquorum obduratio, uere multa est Iudeorum cecitas, multa impietas. Iniuriam patitur ab eis ueritas: Deus contumelias sustinet a lingua ingratorum Iudeorum. Per reliquias martyrum et imagines multoties effugantur demonia: et hec iniuriis appetentes homines sordidi, subuertunt et illudunt  atque derident. Quot, dic mihi, uisitationes, emanationes [Gr., obumbrationes], sed et frequenter sanguinum fluores ex iconis et reliquiis martyrum facti sunt? et insensati corde uidentes non credunt, sed fabulas ac deliramenta hec existimant; uidentes taliter per singulos dies in toto pene terrarum orbe uiros impios et iniquos, idolorum cultores et homicidas, et fornicatores, et latrones subito per Christum et crucem eius compungi, et ad agnitionem ueritatis uenire, et mundo toti renuntiare, atque omnem operari uirtutem. Dic mihi, quomodo sumus idololatre, qui et ipsa ossa, et cinerem, et pannos, et sanguinem, et tumulum martyrum ideo adoramus et honoramus, quia idolis non sacrificarunt? Iudeus dixit: Et quomodo per totam Scripturam  precipit Deus non adorari omnem creaturam? Christianus dixit: Dic mihi, terra et montes, creature Dei sunt? Qui ait: Utique. Christianus dixit: Quomodo ergo docet inquiens: Exaltate Dominum Deum nostrum, et adorate scabellum pedum eius, quoniam sanctum est ? Et iterum ipse dixit: Celum mihi sedes est, terra autem scabellum pedum meorum ? Iudeus dixit: Sed non ut deos, sed per hec eum qui fecit, adoras. Christianus dixit: Fidelis sermo; ergo scito, quod et ego per celum, et terram, et mare, et ligna, et lapides, et lipsana, et templa, et crucem, et per angelos, et homines, atque per omnem creaturam uisibilem et inuisibilem, soli cunctorum Conditori, Dominatori et Creatori adorationem et culturam offero.  Non enim creatura per seipsam factorem adorat, sed per me celi enarrant gloriam Dei, et per me adorat Deum luna, et per me glorificant Deum stelle, per me aque, imbres, rores, et omnis creatura per me adorat et glorificat Deum . Et quemadmodum regis cuiusdam benigni, qui coronam uariam et pretiosam sibi propria manu parauit, omnes qui germane adherent regi, salutant coronam et honorant: non aurum et margaritam honorantes, sed uerticem regis honorantes, et sapientissimas manus eius, que coronam struxerunt: sic, o homo, Christianorum populi quotquot figuras crucis et iconarum salutant, non ipsis culturam lignis, uel lapidibus offerunt, uel auro, uel corruptibili imagini,  uel arce, uel reliquiis, sed per ea Deo et ipsorum et cunctorum Creatori gloriam et salutationem et cultum impendunt. Honor enim qui sanctis eius impenditur, ad eum recurrit; sicut e contra quidam imagines imperiales demolientes, principem offenderunt, et non ipsam tabulam. Imago igitur Dei est, qui ad imaginem Dei factus est homo, maximeque quia eum Spiritus sanctus habitationem accepit. Ergo iuste qui imaginem Dei seruorum honorat et adorat, etiam domum Spiritus sancti glorificat. Inhabitabo enim in ipsis, inquit, et inambulabo . Confundantur Iudei, qui reges proprios et alienos adorauerunt, potius quam Christianos pronuntient idolatras. Nos autem Christiani per omnem ciuitatem et regionem, et per omnem diem et horam  contra idola armamur, contra idola psallimus, contra idola scribimus, contra idola ac demones oramus. Et quomodo idololatras nos appellant Iudei? Ubi enim nunc sunt exhibita idolis ab eis sacrificia ouium et boum et filiorum? Ubi nidores, ubi are et perfusiones [profusiones] sanguinum? Porro nos Christiani neque aram, neque sacrificium qualiter uel quid sint, nouimus. Et quidem pagani ab adulteris hominibus et homicidis et pollutis templa nominabant et idola, et illos deificabant: non autem prophetarum, uel sanctorum martyrum templum, uel aram nominauerunt. Sicut enim Isrelite qui Babylone fuerunt, habebant organa et citharas, et alia quedam, quemadmodum et Babylonii; et alia quidem in gloriam Dei, alia uero in culturam demonum:  ita et de imaginibus gentilium et Christianorum intelligamus, quia illi quidem in seruitutem diaboli, nos autem in gloriam et memorationem Dei. uerumtamen et multa miracula Deus per lignum audire fecit, lignum uite et lignum scientie nominans : et aliud uirgultum nominans Sabec, indulgentiam ponit. Deinde uirga Pharaonem operuit, mare scidit, aquam dulcem fecit, serpentem exaltauit, petram dirupit, aquam protulit, lignum germinans in tabernaculo Aaron sacerdotium confirmauit . Sic et Salomon ait: Benedictum est lignum, per quod iustitia fit . Sic et Eliseus ligno in Iordanem iacto , ferrum in typum Ade quasi ex inferno reduxit: sic precipit puero suo per uirgam suscitare puerum Sunamitidis  . Deus ergo, qui per tot ligna miracula operatus est, non potest, dic mihi, mira facere etiam per pretiosum lignum sancte crucis? Si impium est adorare ossa, quomodo cum omni honorificentia detulerunt ossa Ioseph ex Aegypto ? quomodo mortuus homo ossa Elisei tangens surrexit ? Porro si per ossa miracula operatur Deus, perspicuum est, quod possit etiam per imagines, et per lapides, et per alia multa. Nam et Abraham non permisit sepeliri corpus Sare in monumentis alienis, sed in proprio sepulcro causa honoris . Nam et Iacob honorat per lapidem Deum, statuens et ungens eum in typum Christi angularis lapidis . Et  item aceruum lapidum in Laban nominauit testem . Et iehsu Naue duodecim lapides statuit in recordationem Dei . Si enim essent tibi, o Iudee, in templo tuo duo cherubim illi, qui obumbrabant propitiatorium, sculpti, et intrasset quisquam paganus idolorum cultor, et uisis his arguisset Iudeos quasi et ipsos adorantes simulacra, quid putas haberes, dic mihi, respondere illi de duobus cherubim fusilibus, et bobus, et palmis, et leonibus, qui erant in templo sculpti? Nihil haberes utique uerum ad eum dicendum, nisi hoc: quia non ut deos habemus ea in templo, sed ad recordationem Dei et gloriam istos cherubim habemus in templo. Si ergo hec ita se habent, quomodo me super iconis accusas? Sed dicis mihi, quia Deus Moysi precepit facere  in templo sculptilia ; et ego hoc dico: Sed Salomon hinc directus etiam plura in templo construxit , que neque ei Deus precepit, neque tabernaculum testimonii habuit, neque templum quod Ezechiel ex Deo contemplatus est ; et non est in hoc Salomon reprehensus: in gloriam enim Dei huiusmodi formas construxit, quemadmodum et nos. Habuisti autem tu, o Iudee, et alia quedam in memoriam et gloriam Dei, uidelicet uirgam Moysi, fabrefactas diuinitus tabulas, incombustum rubum, aridam et irriguam petram, manna gestantem urnam, arcam, altare, Dei nominis laminam, Deum manifestans ephod, Deo habitabile tabernaculum. Utinam et tu prius hec adorans uacasses, et inuocans eum, qui est super  omnia Deus, et ipsum memorasses per has pusillas iconas et figuras, et non uitulum et muscas haberes super tabulas a Deo patratas. Utinam sanctum ac aureum altare desiderasses et tu, et non uaccas Samarie. Utinam et uirgam que germinauerat, et non Astartem, que desolauit ciuitatem tuam. Utinam diuinitus imbrem dantem petram salutauisses, et non Baal deum tuum. Sed ideo hec omnia non adoras, prisce Isrel, quia non dilexisti Deum ex toto corde. Qui autem diligit amicum, aut imperatorem, et precipue benefactorem suum, siue filium eius uideat, siue uirgam, siue sedem, siue coronam, siue domum, siue seruum, tenet, osculatur, et honorat per ista bene meritum, et maxime Deum. Cum ergo uideris Christianos adorare crucem,  scito quia crucifixo Christo adorationem offerunt, et non ligno. Nam si naturam ligni coluissent, profecto et arbores et nemora adorassent: sicuti et tu quondam, Isrel, adorabas hec, dicens arbori et ligno: Tu es deus meus, et tu me genuisti . At nos iterum non sic dicimus cruci, neque figuris sanctorum: Dii nostri estis; non enim sunt dii nostri, sed similitudines et imagines Christi et sanctorum eius, ad recordationem et honorem, et decorem ecclesiarum proposite ac adorande.  Qui enim honorat martyrem, Deum honorat: et qui matrem eius adorat, ipsi honorificentiam exhibet. Et qui apostolum honorat, illum qui misit, honorat. Utinam et tu Mosaicas iconas faceres, et propheticas, atque per singulos dies in eis adorares Dominum et Deum ipsorum, et non imaginem auream Nabuchodonosor. Et quomodo non confunderis contra me commotus, et cleuatus super imaginibus, et cruci calumniam inferens? Si Abraham idololatre adorauit, et Moses Iethro idololatram, et Iacob Pharaonem, et Daniel Nabuchodonosor: si isti cum essent prophete ac iusti, propter quedam beneficia adorabant eos super terram idololatras existentes, in me efferris adorantem crucem et characteres sanctorum, ex quibus dena millia bona a Deo per eos  percipio? Qui enim regem timuerit, non inhonorat filium eius. Et qui Deum timet, honorat utique, et colit, ac adorat ut Filium Dei Christum Dominum nostrum, et figuram crucis eius, et characteres sanctorum eius. Quia ipsum decet gloria cum Patre ac Spiritu sancto, nunc et semper, et in secula seculorum. Amen.

Constantinus sanctissimus episcopus Constantie Cypri dixit: Hic qui lectus est pater, in una urbium Cypri decore sacratissimo claruit, et multa preconia, et festiuos sermones eius habemus, cum quibus est etiam sermo eius in transfigurationem Saluatoris nostri. Conscripsit autem et uitam sancti Ioannis archiepiscopi Alexandrie cognomento Eleemonis, id est misericordis, quin et sancti Symeonis simplicis,  et alia quedam; atque in omnibus sermonibus suis orthodoxus cernitur. Floruit autem temporibus Mauricii imperatoris.

Ioannes Deo amabilis presbyter, et uicarius apostolice sedis Orientis, dixit: Quia uero hec ita se habent ad gloriam predicti Patris, manifestum est. uicarii quippe sanctissimi pape attulerunt eius librum sancte synodo; et maxime, quia latius demonstrauit sacrarum imaginum receptionem.

Item Ioannes Deo amabilis presbyter et uicarius apostolici throni Orientis, librum ostendens synodo, dixit: Librum istum, honorabiles patres, in regia urbe reperi apud dominum Procopium silentiarium: et inuento ualde gauisus sum, quoniam exemplar eius habemus in Oriente simillimum. [a 1Kb] Docet autem  in eo beatus Anastasius de diuersa adoratione; et si iubet sancta synodus, legatur.

Sancta synodus dixit: Legatur.

Et accipiens Stephanus reuerendissimus monachus legit:


Sancti Anastasii episcopi Theopoleos epistola ad quemdam scholasticum, per quam respondit ei ad illatam sibi ab eo aporiam [b 1Kb] cuius initium est.

Si tantum interroganti sapientiam sapientia reputabitur. Et post aliqua: Et nemo offendatur adorationis  significatione. Adoramus enim homines et angelos sanctos, non tamen seruimus illis. Dominum enim, inquit Moyses, Deum tuum adorabis, et illi soli seruies : et uide quomodo in eo quidem quod dixit, seruies, preposuit, soli: in eo uero quod ait, adorabis, nequaquam; itaque adorare quidem licet: honoris quippe indicium est adoratio; seruire autem nequaquam: ergo nec orare. Hec quidem dicet aliquis interim ad primum. Secundus autem multorum opinionibus subiicitur, nondum interioris percepta lectionis peritia.

Tarasius sanctissimus patriarcha dixit: uideamus de adoratione quid dicat Pater.

Sancta synodus dixit: Diuersitatem adorationis ostendit. Dixit enim, quia Dominum Deum tuum  adorabis, et ipsi soli seruies. In hoc quod dixit, seruies, posuit, solum; in adoratione uero, nusquam: porro pseudosyllogus ille hunc locum in suam accipit quasi iustificationem. Euidens tamen est, quod impie hoc assumpserit.

Tarasius sanctissimus patriarcha dixit: Sed uide qualiter sanctissimus [sapientissimus] Pater id interpretetur. Quod autem in medio posuit, ualde nos omnes et eos qui contentiosius aduersantur, ad imaginum receptionem ac adorationem deducit. Honoris quippe est indicium adoratio. Cuncti ergo, qui sacras imagines se profitentur honorare, et adorationem recusant, conuincentur a sancto Patre, quod in hypocrisi hoc dicant. Re enim uera qui adorationem non suscipiunt, quod est honoris indicium,  contrarium noscuntur facere, id est inhonorare.

Leo sanctissimus episcopus Phocie dixit: Opportunum est prophetice dicere: Conuertisti planctum meum in gaudium mihi: conscidisti saccum meum, et precinxisti me letitia . Conuerterunt enim diuine Scripture intellectus nostros ab omni impietate, et repleuerunt nos diuina scientia et disciplina.

Constantinus sanctissimus episcopus Constantie Cypri librum tradidit sancti Anastasii episcopi Theopoleos: quem susceptum Stephanus diaconus et notarius legit:


Sancti patris nostri Anastasii ad Symeon episcopum Bostre, sermo de sabbato, cuius initium est:

 Si patres oportet, secundum quod dictum est, et sicuti ipse fateris, interrogare, necnon et seniores. Et post pauca: Sicut enim dum diligitur [Gr., abest] imperator, imago eius pro ipso adoratur: cum uero iam presens fuerit, superfluum est deserto primitiuo adorare imaginem. Ergo quia non [Gr., non tamen quia] adoratur, eo quod presto sit is propter quem adoratur, inhonorari eam oportet. Et post pauca: Sicut enim qui contumeliam infert imagini imperatoris penam iustam perpetitur, ac si eidem imperatori contumelias irrogasset; quanquam imago nichil aliud sit quam lignum et colores cere commisti et temperati: eodem modo qui figuram aliquis inhonorat in eumdem ipsum, cuius figura est, refert iniuriam.

 Ioannes reuerendissimus monachus, presbyter et uicarius Orientalium principum sacerdotum dixit: Ostendit Pater, quod absente imperatore imago eius honoratur: alioqui inhonoratur [Gr., non tamen eo presente inhonoratur]. Ita et nunc dominatore omnium Iesu Christo sensibiliter nobis absente , ergo honoranda eius imago est, quemadmodum et Pater intellexit.

Gregorius reuerendissimus monachus et hegumenus monasterii Hormisde, obtulit librum sancti Sophronii: quem accipiens Stephanus reuerendissimus monachus legit.


Sancti patris nostri Sophronii archiepiscopi Hierosolymorum laus in sanctos Cyrum et Ioannem.

 Alii quidem aliter sanctos honorificent, multifarie dona eorum diuulgantes, et beneficia multimode predicantes: alii quidem templorum excelsorum erectionibus, alii uero uariorum marmorum ornamentis, alii autem deauratorum musiuorum compositionibus: alii splendidis pictorum artificiis, et aureis: alii etiam argenteis monumentis: porro alii sericis et bombycinis [bambacinis] texturis: et ut semel absolute dicamus, omnes in honorem martyrum satagant, ut unicuique facultas et uoluntas suppeditat: et inuicem in his uincere gestiant, circa sanctos unitum [Gr., suum] affectum demonstrantes et exhibentes, pro corruptibilibus quidem immarcescibilia, et pro temporalibus terminum non habentia prestolantes. Talibus enim suos amatores egregii  recompensare consueuerunt.


Ex eadem conscriptione eiusdem Patris de sanctorum eorumdem miraculo [tricesimo sexto], cuius initium est.

Alexandriam Aegypti et Libye audio metropolim. Et post alia: uenientes ergo ad templum quoddam perfectum, specie quidem terribile et preclarum, altitudine uero ad celum ipsum pertingens: quod intrantes maximam imaginem et admirabilem uidebamus, in medio quidem Dominum Christum pictum coloribus habentem, Christi autem Matrem et Dominam nostram Dei genitricem et semper uirginem Mariam sinistrorsum, et dextrorsum Ioannem Baptistam et precursorem eiusdem Saluatoris, qui ex  utero eum exsultationibus prenuntiauit [Luc. I] (nam et loquens cum esset intus, non audiebatur, et quidam ex apostolorum et prophetarum glorioso choro, et martyrum cetu: cum quibus et aderant ipsi Cyrus et Ioannes martyres, qui ante imaginem stantes, Domino procidebant genua incuruantes, et capita in pauimentum ferentes, et pro iuuenis medela intercedentes. Et post alia: Et ad imaginem tertio uenientes, premissis modis utebantur et uerbis. Et cum hora multa deprecarentur, et deorsum iacentes, Iube, Domine [Si iubes], tantum clamarent: Christus miseratus, ut reuera misericors, annuit: et, Date ei, per imaginem fatus est; et de humo exsurgentes martyres, primo quidem gratias agebant Christo Deo nostro, qui eorumdem deprecationem exauderat  deinde gaudentes et tripudiantes, ecce, aiunt, nobis [aiunt nobis: melius mihi] donauit gratiam Deus. Ingredere itaque Alexandriam, et in magno Tetrapylo ieiunus dormi: et modico olei de candela, que sursum ante imaginem Saluatoris ardet, accepto in ampulla parua, rursus ieiunus ad ista perueniens, etiam hoc pedibus unctis, donum sanitatis habebis. Et post alia: Ipse autem surgens post exstinctionem candele sumit oleum, et ad sanctorum peruenit templum: ubi sicut iussus fuerat, manus et pedes unxit; et continuo languorem deposuit, et incolumitatem recepit.

Tarasius sanctissimus patriarcha dixit: Omnia recipienda esse fatetur, et pictorum et reliquarum artium monumenta, ad decorem sacrarum domorum.

 Thomas reuerendissimus monachus, presbyter ac uicarius Orientalium principum sacerdotum, dixit: Hec imago, honorabiles Patres, Alexandrie in Tetrapylo [a 1Kb] stat usque nunc, et diuersas infirmitates curat.

Sancta synodus dixit: Gloria Deo, qui etiam per sacras imagines miracula perficit!

Eustathius reuerendissimus monachus, presbyter et abbas monasterii Maximini [Maximi], dixit: Et ego, sancti Patres, librum fero eiusdem Patris, conscriptionis habentem uitas multorum sanctorum uirorum; et sicut placuerit cetui uestro.

Sancta synodus dixit: Legatur.

Et accipiens Stephanus monachus legit.


 Eiusdem Patris nostri Sophronii ex libro Prato.

Dicebat abbas Theodorus Aeliota, quia quidam inclusus erat in monte Oliuarum, ualde certator. Impugnabat autem eum demon fornicationis. Quadam ergo die cum immineret ei uehementer, cepit senex lamentari, et dicere demonio: Usquequo non parcis mihi? recede iam a me, consenuisti mihi. Apparet ei demon uisibiliter, dicens: Iura mihi, quod nemini dicas, quod dicturus sum tibi; et ultra te non impugnabo. Et iurauit ei senex, quod per eum qui in altissimis habitat, nemini dicam, que mihi dixeris. Tunc dicit ei demon: Ne adores hanc imaginem, et te amplius non impugnabo. Habebat autem imago effigiem dominam nostram sanctam Mariam Dei  genitricem, portantem Dominum nostrum Iesum Christum. Dicit inclusus demoni: Sine ut mecum tractem. In crastinum autem nuntiat hoc abbati Theodoro Aeliote, qui tunc habitabat in laura Pharorum. Et uenit, cui omnia indicauit. At uero senex dicit incluso: Sic, abba, illusus es, ut demoni iurares? uerumtamen bene fecisti hoc dicere. Expedit autem tibi potius, ut non dimittas in ciuitate ista lupanar, in quod non intreas, quam ut recuses adorare Dominum et Deum nostrum Iesum Christum cum propria matre sua in imagine. Confirmato ergo eo, et confortato multis sermonibus, abiit in proprium  locum suum. Apparet itaque rursus demon incluso, et dixit ei: Quid est, male senex? non iurasti mihi, quod nemini diceres? et quomodo cuncta dixisti ei qui uenit ad te? Dico tibi, maligne senex, ut periurus habes iudicari in die iudicii. Respondit ei inclusus, dicens: Quia [Gr., Quod] iuraui quidem, iuraui: et quia periuraui, scio. uerumtamen minime [Gr., meum] Dominum et factorem periuraui: te autem non audio.

Constantinus sanctissimus episcopus Constantie Cypri dixit: Quemadmodum aurea monilia, ita sunt deiferi Patres nostri, concordantes in adoratione sacrarum imaginum.

Ioannes reuerendissimus monachus, presbyter et uicarius Orientalium pontificum, dixit: Et aliud significat  sermo Patris nostri Sophronii, quia expedit ei qui iurauit, magis periurare, quam omnino seruare iusiurandum in destructionem uenerabilium imaginum. Hoc autem dicimus, quoniam quidam hodie excusant se propter iuramentum.

Tarasius sanctissimus patriarcha dixit: Quoniam sciebat bonitatem Dei, quia penitentes suscipit, ideo disposuit transgredi impium iuramentum. Et nunc qui in heresi ista iurauerunt, si quidem aliud peccatum non fecerunt, rationabilis eis est excusatio, et non habent quod dicant: nam si in alia peccata incidunt, debent Deum placare, et obsecrare de remissione illiciti iuramenti.

Theodorus sanctissimus episcopus Subritensium dixit: Princeps apostolorum Petrus negauit, sed acta  penitentia receptus est .

Tarasius sanctissimus patriarcha dixit: Herodes non periurauit, sed periit. At uero Petrus negauit cum iuramento: deinde foras egressus et lacrymatus, saluus factus est. Omne quippe peccatum benignus Deus ignoscit, si ex tota anima quis penitentiam gesserit.

Sancta synodus dixit: Etiam, Domine; sic nos sancta Scriptura docet.

Tarasius sanctissimus patriarcha dixit: Primus theologie princeps, sanctus uidelicet Ioannes ait: Nos, filioli, si dixerimus, quia peccatum non habemus, mendaces sumus . Si ergo rogauerimus Deum pro peccatis nostris, propitius nobis sit, et dimittit delicta nostra.

 Nicephorus sanctissimus episcopus Dyrrachii dixit: Pauore multo detinemur, Domine, quia plurima mala egimus, et compendiosam penitentiam et confessionem precamur.

Leo sanctissimus episcopus Phocie dixit: Scriptum est, quia iuramentum mendax ne diligatis : et huius rei gratia mendax iuramentum nostrum paruipenditur, tanquam nullam fortitudinem habens.

Ioannes Deo amabilis presbyter et uicarius Orientalium pontificum dixit: Si iubetis nunc, querantur illa que de iuramento sunt.

 Tarasius sanctissimus patriarcha dixit: Iam que ad id pertinent, dicta sunt. Si quid autem amplius est, in alia examinatione requiratur. Nunc autem proposita exsequamur.

Theodosius Deo amabilis diaconus et notarius legit:


Ex miraculis sanctorum Cosme et Damiani.

Alius quidam uir clemens ualde, fistulam habens in femore, et multis usus medicamentis, ita ut sese etiam gladiis medicorum traderet, per annos circiter quindecim miseriis afflictus est in passione, a qua superatus amplius creuit languor, quadrati oris effectus, et superiacente rheumate fatigatus: frequenter etiam immisso corpori potu inde profluente [Gr., amp. auxit languorem, q. o. effectum et rheuma  quod inerat, emittentem], medicisque dicentibus, quod languor ita dominaretur ei, ut non posset manus hominis inueniri, que passioni auxiliaretur. Postposuit [Gr., Desperauit] ergo se uir, et accepit a multis consilium, ut ad sanctorum Dei famulorum Cosme et Damiani sanctificatam pergeret domum. Et cum hoc facere uoluisset  uidet sanctos in somnis dicentes sibi: ueni ad nos, et sanaberis. Fiducia ergo accepta per exhortationem sanctorum, peruenit ad gloriosam eorum domum; et per singulos dies non cessauit obsecrare, ut liberaretur a passione. Porro cum permansisset anno, et nullam uisitationem fuisset adeptus, in fine egressus liminare, quod appositum erat domui sanctorum, et  intuens in imaginem Saluatoris, que posita erat in dexteriori porticu  deprecationibus factis prolixis, fleuit per multas horas amare; atque obsecratis sanctis, abiit in locum cubiculi sui. Et aspicit per noctem uenientes ad se famulos Christi Cosmam et Damianum, mediam habentes gratia plenam uirginem, et dicentem sibi [Gr., ipsis]: Ecce iste est, adiuuate eum uelociter.


Item ipse legit ex eisdem miraculis. De uxore Constantini Laodicensis.

Contigit quemdam uirum fidelissimum, qui in  militia exercebatur, nomine Constantinum, qui gloriosorum sanctorum Cosme et Damiani patrocinium sedulus implorabat, profectum fuisse ab hac amabili Christo regia ciuitate, causa iniuncte sibi militie. Qui in unaquaque peregrinatione sua, in fide deferebat effigiem sanctorum in parua imagine ad proprium munimentum. Cum autem peruenisset ad Laodicensium ciuitatem, que cognominata est Trimetria [Gr., Trimitaria, seu Trimitania, al., Trimetaria] ibique moratus esset occasione commissi sibi precepti aliquo tempore, nuptias legitimas assecutus est. Paucis uero diebus transactis, uxor que huic fuerat nupta infirmata in maxilla sua sinistra, et apostema faciens, ac a doloribus acriter agitata, non mediocres  uiro ingerebat labores. Qui consolatus est mulierem suam, multum habens sanctorum experimentum. Porro oblitus, quia secundum consuetudinem suam eos secum deferret, dicebat ei: Quid tibi faciam? hospes sum. Si enim in ciuitate mea essem, sumerem cerotem dominorum meorum Cosme et Damiani, et statim dolores tui quiescerent, et infirmitas curaretur. Que cum esset fidelis, ad sanctorum celerem sanitatem [Gr., sanationem] admirata orauit, quo digna fieret post reuersionem suam in gloriosa eorum et famosa domo adorationem ipsorum adire. Nam et ex solo auditu compuncta pre amore quem circa sanctos habebat, conticuit; somnoque detenta postera nocte aspicit magnos hos et terribiles medicos et famulos Christi Cosmam et Damianum schemate  quo erant depicti, stantes ad stratum suum, et dicentes sibi: Quid habes? quid certas? quid tribulationes infers uiro tuo? hic sumus uobiscum, nichil tibi cure sit. Quibus ad eam dictis recesserunt. Illa uero euigilans interrogabat coniugem suum, sciscitari ab eo uolens habitus gloriosissimorum sanctorum Cosme et Damiani, uel qualiter pingerentur, et in quo ordine ipsorum ad infirmitates fieret exhibitio. Cumque maritus ei habitum indicasset, et eorum schemata [carismata] enarrasset, illa eidem coniugi suo eorum formis expositis, et cetera quoque sibi a sanctis in uisu dicta narrauit. Ceterum et uir in recordationem ex narratione ueniens, quod haberet sub axilla sua sanctorum in imagine parua effigiem, eductam protinus uxori monstrauit. At illa  cum uidisset, eam adorauit, et cognouit, quod uere secum ibidem degerent sancti secundum uocem ipsorum [Gr. add. et statim liberata est femina morbo].

Ioannes reuerendissimus presbyter, et monachus, ac uicarius Orientalium pontificum, dixit: Ostensum plane nobis est, quia et per imagines apparent sancti miracula facientes. Per imaginem enim manifesti sunt mulieri, sanantes eam.

Manzo sanctissimus episcopus Pracanensium dixit: Postquam recessi anno preterito a regia urbe, et ueni ad seruilem ciuitatem uestram, in qua dego, infirmitatem incurri seuissimam, ita ut propinquos colligerem ad faciendum testamentum. Et in his languore comprimente, attuli augustissimam imaginem  Saluatoris nostri Iesu Christi, et dixi: Domine, qui das gratiam sanctis tuis, uisita me. Et mox ut posui eamdem colendam imaginem in membrum quod patiebatur, confestim expulsus est languor, et restitutus sum sanus.

Exsurgens autem Theodorus sanctissimus episcopus Seleucie dixit: Et nobis innotuit hoc; iuxta nos enim est.

Item Theodorus [Gr., Theodosius] diaconus et monachus, et uasorum custos uenerabilium patriarchalium oratoriorum, legit:


Ex eisdem miraculis, de muliere tortionem habente.

Bene sapientissimus Paulus, columna et magister  Ecclesie, clamat, quia spes non confundit, et quia caritas Dei diffusa est in cordibus nostris . Hanc spem possidens una fidelis mulier, et a seuis infirmitatibus eruta diuerso modo per gloriosos sanctos Cosmam et Damianum, sine obliuione cum gratiarum actione faciebat erga illos memoriam, crebrius ad hanc mirabilem eorum domum accedens, et debitum honoris eis persoluens: et ut compendio dicam, per singulos dies, magnos et admirabiles sanctos Cosmam et Damianum habens in mente non satiabatur, sed in omni pariete domus sue hos depingebat, insatiabilis ex uisione eorum existens. Unde et ex eminente amore suo hoc agebat [Gr., egit]: et nemo suspicetur hoc, o fideles [Gr., incredibile]: sine accusatione quippe super utilitate anime  ubique quod non creditur [Gr., accusatione quippe digna s. u. a. u. incredulitas], iudicatur. Hanc contigit interioribus doloribus ac incessabilibus infirmatam in propria domo comprimi, uolutarique in lecto indesinentem habentem dolorem; et nec una dilatio cruciatuum erat in ea. Taliter autem accidente, solam contigit hanc ad modicum inueniri. Cum autem uidisset se periclitantem, tracta descendit de strato, et appropinquans loco, in quo in pariete erant depicti sapientissimi sancti isti, fide sua pro baculo utens, et erigens semetipsam, ungulisque manuum suarum radens ex unctione [id est, linimento], ac mittens in aquam, bibit temperatum: et continua sana facta est, doloribus qui erant in illa, cessantibus sanctorum aduentu.  Que postquam sana facta est, uenit in hanc magnam domum, gratias agens Domino Deo, qui dedit tanta carismata sanctis suis: et narrauit omnibus curationem que sibi facta fuerat per sanctos in huiusmodi habitu.

Symeon, reuerendissimus monachus et hegumenus regionis, tradidit librum: quem suscipiens Niceta Deo amabilis diaconus et notarius uenerabilis patriarchici secreti, legit:


Sancti Patris nostri Ioannis Chrysostomi sermo in lauationem quinte ferie.

Omnia facta sunt propter gloriam Dei et usum nostrum. Nubes ad imbrium ministerium, terra ad fructuum abundantiam, mare ad mercatorum copiam. Omnia tibi ministrant, imo autem imagini  Dei. Nam quando impertales characteres et imagines in ciuitatem introducuntur, obuiam ueniunt principes et uulgus cum laudatione, non tabulam honorantes, neque perfusam cera picturam, sed characterem imperatoris: sic creatura non terrenum habitum, sed celestem figuram ueneratur.

Tarasius sanctissimus patriarcha dixit: Libri qui lecti sunt, de templo sanctorum Anargyron [a 1Kb] sunt, quod est in diuinitus conseruanda regia urbe. Porro clerici, qui inde sunt, detulerunt eos ad nos, et adiurauerunt nos, ut legeremus illos in sancta synodo.

 Sancta synodus dixit: Et oportebat illos, Domine, legi: ad utilitatem enim omnium nostrum allati sunt:

Petrus, reuerendissimus lector ac notarius uenerabilis patriarchii, legit:


Sancti Athanasii ex sermone quarto contra Arianos, cuius initium est:

Ariani, ut apparet, semel iudicauerunt preuaricatores fieri. Et post alia: Hoc et a paradigmate imaginis imperatoris attentius quis considerare poterit. In imagine quippe imperatoris species et forma est: in imperatore uero eadem que in imagine species est. Parilis autem est in imagine imperatoris similitudo: ita ut qui uideat imaginem, in ea imperatorem cernat; et rursus qui uiderit imperatorem,  cognoscat quod hic sit, qui in imagine est. De eo uero, quia non mutetur similitudo, uolenti pre imagine [Gr., et ms. Iol. post imaginem] uidere imperatorem, imago dixerit: Ego et imperator unum sumus. Ego enim in illo sum, et ille in me. Et quod aspicis in me, id et in illo uides: et quod intuitus est in illo, hoc uides in me. Qui ergo adorat imaginem, in ipsa adorat imperatorem. Illius enim forma et species est imago.

Tarasius sanctissimus patriarcha dixit: Ipsa rerum natura docet, quia imaginis honor ad principale refertur: similiter autem et inhonorantia. Pater autem nunc in exemplum sumpsit que lecta sunt.

Epiphanius Deo amabilis diaconus ecclesie Catane,  et locum retinens Thome reuerendissimi episcopi Sardinie, dixit: Paradigmata in manifestis accipiuntur, quemadmodum et deiloquus Pater imperatoris imaginem.

Niceta reuerendissimus diaconus et notarius legit:


Sancti Basilii de triginta capitulis ad Amphilochium scriptis de sancto Spiritu, capitulo decimo septimo.

Quia rex dicitur et regis imago, et non sunt duo reges. Nam neque imperium scinditur, neque gloria diuiditur. Sicque enim principatus noster, qui nobis imperat, et potestas una est, et [Gr. add. ita et laus que a nobis datur, una est et] non multe, eo quod imaginis honor ad primitiuum transeat.

Ioannes reuerendissimus presbyter et locum retinens  Orientalium summorum sacerdotum, dixit: Librum hunc quem pre manibus habemus, nobiscum detulimus ab Oriente, et poscimus recitari.

Constantinus reuerendissimus diaconus et notarius legit:


Sancti Basilii sermone contra Sabellianos, et Arianos, et Anomeos, [b 1Kb] id est dissimiles, cuius initium est:

Impugnat Iudaismus paganismum, et uterque Christianismum. Et post alia: Sed ueritatis ratio utrimque aduersantia refugit. Ubi enim unus est principatus [Gr., unum principium], et unum quod  ex eo est, et unum quidem est principale, una uero est imago, unitatis ratio non corrumpitur; pro eo quod genitus ex Patre Filius existat, et naturaliter in se Patrem figuret. Ut imago quidem est, incommutabilitatem habet: ut autem genimen, substantiam unam saluat. Neque enim qui in foro imperatorie imagini intendit, et imperatorem dicit eum qui in tabula est, duos imperatores confitetur, imaginem scilicet, et cuius est imago. Neque si ostendens tabulam pictam, dixerit, hic est imperator, priuauit principale imperatoris appellatione, cum magis illi honorem stabiliat per huius confessionem.

Ioannes reuerendissimus presbyter, monachus et uicarius Orientalium pontificum, dixit: Pseudosyllogum  illud susurrauit, quia qui adorat imaginem, diuidit Christum in duo: et qui uidet imagines, et dicit uel superscribit, quia hic est Christus, diuidit Christum: quod stultissimum est. Deifer enim Basilius, utpote luminare et magister existens Ecclesie Dei, et Spiritu sancto diuina initiatus, ait, quia imaginis honor ad primitiuum pertransit: et qui imagini imperatoris intendit, uidet in ea imperatorem? qui autem adorat eam, non duos imperatores adorat uel uidet, sed unum imperatorem. Dixit namque Pater lucide, quia imperator dicitur et imperatoris imago, et non duo imperatores. Itaque qui adorat imaginem, et dicit, quia hic est Christus Filius Dei, non peccat. Manifestum autem est, quia Christus est uerus Dei Filius, et Patri confessor in celis, et cum  proprio corpore suo: sed per imaginem que de coloribus facta patet, adoratur imperium eius, et glorificatur, et in memoriam uenimus ipsius presentie, qua in terra conuersatus est. Unde et hic Pater ostendit non duas adorationes, sed unam esse et imaginis et principalis, cuius imago est.

Petrus et Petrus Deo amabiles presbyteri ac uicarii Adriani pape senioris Rome, attulerunt librum: quem accipiens Demetrius Deo amabilis diaconus, et uasorum custos sanctissime magne ecclesie, legit:


Sancti Patris nostri Basilii ex epistola ad Iulianum transgressorem.

Secundum immaculatam fidem Christianorum, quam diuinitus sumus sortiti, confiteor et polliceor  credere in unum Deum Patrem omnipotentem, Deum Patrem, Deum Filium, Deum Spiritum sanctum: unum Deum tria adoro et glorifico. Confiteor autem incarnatam Filii dispensationem, et Dei genitricem sanctam Mariam, que illum secundum carnem peperit. Suscipio autem et sanctos apostolos, prophetas et martyres: et ad supplicationem, que est ad Deum, hos inuoco; ut per eos, id est interuentionem eorum, propitius mihi sit misericors Deus, et culparum mihi redemptio fiat, et detur. Unde et characteres imaginum eorum honoro et adoro, precipue cum hoc traditum a sanctis apostolis, et non prohibitum sit: quin et in omnibus ecclesiis nostris ostendatur depictum.

 Gregorius Deo amabilis diaconus sanctissimorum et laudabilissimorum apostolorum legit:


Theodoreti episcopi Cypri de uita Symeonis Stylite, cuius initium est:

Symeon, qui ualde magnum erat miraculum orbis. Et post alia: Aiunt enim hunc uirum in maxima Roma famosissimum fuisse, ut in omnibus ergasteriorum foribus iconas ipsi breues erigerent, custodiam quamdam sibi ex hoc et munimen acquirentes.

Ioseph, reuerendissimus monachus et hegumenus monasterii Heraclie, dixit: Et ego peccator librum fero continentem uitam sancti Symeonis Mirabilis Montis, et ut iubetis.

Sancta synodus dixit: Legatur.

 Et accipiens Cosmas Deo amabilis diaconus et cubuclesius legit:


Ex uita sancti Patris nostri Symeonis Mirabilis Montis, capitulum centesimum decimum octauum. De femina que Rhosopoli sterilis erat, ualido demonio pressa: que sana et fecunda facta, imaginem iusti imposuit domi sue, que magnifice miracula operabatur.

Mulier quedam erat Rhosopoli Cilicie, Theotecna dicta, que habitauerat cum uiro annis uiginti, et filium non habuit. Contigit autem eam etiam a demonio a pueritia uexari, et mandere linguam. uir autem eius ultra non ualens sufferre tribulationis eius angustiam, dimisit illam a domo sua, et per  quatuor annos cum nulla est femina sociatus. Illa uero inuento comitatu confugit ad iustum. Cum autem uidisset eum demon, statim fremuit, et torquebatur coram eo, uidens cum muliere spiritualem eius imaginem, dicentem humana uoce: Separabo te ab ea, maligne et immunde spiritus, et reuertetur ad uirum suum, et efficietur illi anno sequenti puer. Et eiulauit demonium ferociter conturbatum: O uiolentia aduersus me! non est tuum matrimonii solutiones efficere; utquid autem et filium eis das, cum a me filium minime fecerit? quid mali feci tibi? uel quid peccaui in conspectu tuo, quia separas me a muliere mea? si seruum me comparasses, dares me forsitan et in seruitium hominibus. At uero Symeon ait: Quia malus seruus es, recognosce teipsum, maligne,  et curre in flamma ignis arsurus; et fer aquam, et collige ligna. Et statim ueluti uentus cursim et uehementer incendens demon, et tollens in muliere amphoram aque minabatur; et impletam illam, et collecta de silua ligna attulit ululans et dicens: ue mihi, ue mihi malo seruo et inuentori malorum; quid passus sum? Nam a muliere mea separat me sanctus Symeon; et quid faciam infelix, nescio. His autem dictis coram populo qui conuenerat, postquam adimpleuit ministerium quod sibi fuerat imperatum, clamauit altisone loquens; et aspiciens contra se ueniens fulgur ignis, currebat in muliere per circuitum status eius, plurimum et dolenter cruciatus; et taliter protinus exiit: et muliere pristino ordini restituta, dimisit eam Symeon sanam, dicens ad illam:  uade, mulier, in domum tuam, et cohabita cum uiro tuo. Ecce enim direxit Dominus cor eius, ut recipiat te cum gaudio magno: quod et factum est. Cumque illa reuersa fuisset, statim rectum factum est cor uiri sui ad diligendum eam: et ingressus est ad illam, et confestim concepit in utero: et completo anno, tulerunt puerum ad seruum Dei, laudantes et glorificantes Deum. Cum autem complessent orationem suam, et rediissent ad propriam domum, erexit mulier fide ducta imaginem sancti in interiori domo sua: que operabatur miracula, obumbrata Spiritu sancto, qui habitabat in sancto: et a demonio uexati emundabantur illic, et ex uariis passionibus infirmati curabantur. In quibus et una mulier fluxum sanguinis incessanter per quindecim annos passa,  in fide accessit ad uidendum imaginem, et continuo fluxus stetit. Dixit enim intra se, quia si tantum uidero similitudinem eius, salua ero. [Gr. add. uidens autem, quod exsiccatus esset fons sanguinis sui, ad hominem Dei protinus accurrit, adorans coram eo, laudans et glorificans Deum, ac enuntians miraculum in se perpetratum.]


Item legit aliud miraculum sancti Patris Symeonis.

Accidit autem in diebus illis quemdam uirum forensem urbis Antiochie dira pressura detineri a demonio maligno, et angustari per aliquot tempora, ita ut strangularetur ab ipso, constrictis spiraminibus suis. Hic ascendens ad sanctum, et consecutus remedium intercessionibus ipsius, et factus tanquam  nichil fuisset mali perpessus, et rediens ad propriam domum, pro gratiarum actione erexit illi imaginem in publico et clarissimo ciuitatis loco, super ianuas ergasterii sui. uidentes autem eam quidam ex infidelibus tam honorabiliter eum luminibus et uelis glorificari, repleti zelo, conturbauerunt similes suos, inordinatos scilicet homines: ita ut conueniret multitudo, et cum tumultu clamaret: Tolle a uiuendo qui hoc fecit, et imago deponatur. Contigit autem per dispensationem Dei, ut uir non inueniretur tunc in domo sua. Procurabant enim, ut in eum manus iniicerent, aliis alia uociferantibus. Malitia enim eorum multa et magna erat in conspectu Dei uehementer, et inuidia immensa, et [Gr., furiis incitati] operantes ad hoc conuenerant, tempus inuenisse putantes  simultates excitandi, et sanctum iniuriandi, utpote illum qui crebro redarguerat malitiam fidei et errorem eorum qui in ipsis gentiliter conuersabantur. Cum ergo non possent ferre tantam insaniam, preceperunt uni militum ascendere scalam, et eiicere imaginem. Qui ascendens, et extendens manus ut faceret quod sibi preceptum fuerat, mox elisus est a sursum usque deorsum, cadens in terram: et facto magno tumultu in turba, apposuerunt exardescentes alium imponere. Sed et ille manus suas extendens, pari modo elisus cecidit super terram. Quod factum timentes omnes, ceperunt signaculum crucis sibi imponere. Porro infideles illi per amplius insurgentes, adiecerunt tertium imponere  ad hoc: et cum extendisset et ipse manus, ut eiiceret imaginem, similiter et ipse corruit super terram. Timor tunc uenit magnus super omnes qui circumstabant fideles, qui et perculsi super cecitate et audacia infidelium, et non sanctorum uirorum illorum, adorata cum oratione imagine, recedebant.

Constantinus sanctissimus episcopus Constantie Cypri dixit: Hec quidem, honorabiles Patres, de his que lecta sunt, audiuimus, et credimus. Ego autem humilis signa que facta scio, similia referam. uir quidam Cyprius in ciuitate Constantia minans iugum suum, et pergens ad opus suum, ingressus est ad orandum in orationis domum Dei genitricis. Et cum oraret, suspiciens uidet imaginem sancte Dei genitricis ex coloribus factam in pariete, et dicit:  Hoc quid facit hic? Et accepto stimulo suo effodit oculum imaginis dextrum: et exiens de templo, pulsauit boues aculco. Cumque rumperetur stimulus, rediit fragmen stimuli in dextrum oculum hominis, et obcecauit eum. Hunc ego uidi uirum, et noui luscum effectum. Alius homo in ciuitate Citio, festiuitate sancte Dei genitricis, die scilicet decimo quinto mensis Augusti, ingressus est in templum, ut adornaret illud uelis: et assumpto clauo, fixit eum in pariete, in ipsa fronte imaginis sancti Petri. Cum ergo funem ligasset, et explicuisset uelum, eadem hora dolor apprehendit eum in capite et fronte intolerabilis: et mansit duobus diebus solemnitatis iacens, et cruciatus patiens. Quo comperto episcopus Citii redarguit, et iussit pergere et educere clauum  ex imagine. Qui pergens, et hoc gerens, cum educeret clauum, alleuiatus est dolor. Interrogetur autem hinc et episcopus: adest enim. Interrogatus ergo episcopus Citii, cum iuramento firmauit hec coram synodo sic se habere. Ante biennium nauigauerunt uiri [Citienses] in duabus nauibus in ciuitatem. Syrie, que uocatur Gabala. Cum autem essent Gabale secundum consuetudinem, taxati Agarenorum descenderunt ad maritima: et uenientes quidam eorum Gabalam, diuertunt in quoddam templum ciuitatis. Porro unus ex Agarenis uidens imaginem in pariete de calculis, interrogauit quemdam Christianum qui aderat, quid prodest imago hec? Ad quem Christianus ait, quia his quidem qui eam honorant, prodest: his autem qui illam inhonorant, nocet. Et  Saracenus: Ecce ego, inquit, effodiam oculum eius, et uidebo quid mihi noceat. Hec dixit, et extendens contum suum, imaginis oculum dextrum effodit. Protinus ergo et suus dexter oculus in terram exsiliit, idemque ignea est febre detentus. Hi autem qui simul cum illo aderant, acute illum egrotasse uidentes, tulerunt, et ad ciuitatem ipsius reduxerunt. Hec nobis retulerunt uiri qui remearunt ad Cyprum, numero triginta duo.

Theodorus sanctissimus episcopus Catane tradidit librum: quem accipiens Gregorius Deo amabilis diaconus sanctissimorum et laudatissimorum apostolorum, legit:


 Sancti Basilii de sermone in beatum Barlaam, cuius initium est:

Prius quidem sanctorum mortes. Et post alia: Assurgite nunc mihi, o clarissimi athleticarum uirtutum pictores, et militis abbreuiatam imaginem uestris magnificate artibus: obscurius a me, qui coronatus est, scriptum uestre sapientie fulgorate coloribus. Ibo in uictoriarum martyris per uos pictura uictus: gaudebo tali uestre fortitudinis hodie uictoria superatus. uidebo manus ad ignem subtilius a uobis depictum certamen. uidebo clariorem in uestra depictum imagine luctatorem. Plorent demones, martyris factis fortibus et nunc perculsi: combusta illis manus et uincens ostendatur: et pingatur in tabula similiter et ipse agonotheta luctaminum Christus,  cui est gloria in secula seculorum. Amen.

Constantinus Deo amabilis diaconus et notarius legit.

[a 1Kb] Photini Deo amabilis presbyteri et defensoris sanctissime magne Ecclesie Constantinopoleos.


De uita sancte memorie Ioannis Ieiunatoris, qui fuit episcopus eiusdem urbis.

Adhuc nec hoc lateat miraculum, nec indulgeamus egregio Patri hoc dudum maxime celare acceleranti. Nam nox quidem erat, et deambulamus cum uelocitate multa, utpote in terram ultra positam Mauricium imperatorem adituri: Mauricium, qui dudum quidem iustissimus et mitissimus fuit, nunc autem et martyr; hoc enim profundissimus ei draco et tyrannus  etiam nolendo donauit. Cum ergo festine ambularemus, mulier quedam speciosa ualde, tam ueste, quam uultu et anima, que diues admodum fuerat, sed non putabatur propter calamitatem que inerat ei, procul apparuit mihi mista cum multitudine fratrum nostrorum pauperum, que persecutionem ab his [Gr., reiecta ab his] passa, qui super isto erant ordinati, nequaquam recedebat, sed cum lacrymis, licet uerecundata propter naturam, necessitatis tamen causa impudenter inferebat molestiam. His uisis ordinem in quo fueram deputatus, relinquo, et apprehendo mulierem, et quidnam uellet, interrogabam. At illa: uirum, inquit, habeo et demonium habet: et tertius annus est iste, ex quo denis millibus, ut ita dicam, uenerabilibus locis et religiosis  hominibus hunc miserum obtuli, et nichil obtinere amplius ualui. Ad extremum ego nunc ab eremo ueni. Nam ille ipse, qui in ea pre omnibus fere sanctis miracula facientibus, in patrandis miraculis testimonium habebat [habet], ad curationem exhortans [Gr., ad curationem et ipse nichil proficiens]: uade, inquit, ad Ioannem patriarcham magnum, indeque feres cum benedictione summi sacerdotis Dei omnipotentis imaginem uirginis matris Dei; et ibis, et portabis imaginem in domum, in qua habitasti  in terra tua. Ecce enim mittes de cetero uirum tuum, et locabis eum in atriis domus tue; et non uidebit uitatem regis magnam, ad quam nunc proficisceris: et exaltabis, et pones similitudinem, et fiet sanctificatio domui tue: et erit ut omnis quicunque habitauerit in ea, benedictione benedicatur: et ecce fuga fugiet, et alienatus erit spiritus, et ultra non appropinquabit ei, eo quod Dominus prope sit, et in secula gloria eius. Amen. His dictis, adduco eam ad patriarcham die sequenti qui sexta feria consueuerat in Dei genitricis templo iuxta ingressum facto celebrare [Gr., dum sexta feria de more in Dei genitricis propinquum templum esset ingressurus]: et refero negotii circumstantiam, nunc quidem ualde iuueniliter simul et rhetorice, nunc autem  submisse ac dolenter: et gaudebam, suadere sperans pariter et laudari, eo quod ita pias assererem propositiones. Adhuc autem mihi mesto et docenti, quoniam [Gr., Adhuc autem mihi docenti, et cum libertate dicenti, q.] eremita, o domine, dixit a Deo motus, quod merito uos, domine, expulsurus sis: interdicit sermonem meum, et furore feruens: etiam, domine, etiam, domine, uocem extollens eremita clamabat; etiam, ut ego dominus eiiciam demonem; ut dicam, tibi dico immundo, exi a figmento, et uade huc atque illuc, et ad inuisibile: talia iubes ut garriam homo sordidus et peccator: si estis mira operantes, meum eiicite spiritum. Orationum eges multarum, frater Photine, per orationes sanctorum. Sic preter spem inhonoratus, recedebam erubescens:  et silenter effugiens, efferebar retrorsum, et fortuito, et in obuiantes quasi crapulatus incidebam; et apprehendo uix quamdam sacelli extremitatem: et furore commotus  multa silentio in memetipso reputabam [Gr., conquerebar], et quod non esset ab isto quidquam boni ulli ouium sperandum, pastore uidelicet nobis ad lupi naturam perueniente. In his ergo cum essem hesitans, mihi consilium fit. Et mittens domum ex sequentibus quemdam, defero domine imaginem ex his que illic posite erant, satis oppido speciosam: et adornans ualde bene, et ut erat possibile ad euidentius apparendum et reputandum, quia oportebat  a maximo patre, utpote iam inclinato, accipere imaginem [Gr., quia a maximo patre ut. i. inc. acceptam haberem imaginem], tenui hanc, et dedi mulieri; orareque pro nobis, et patriarche gratias multas confiteri, atque abire cum gaudio iubebam. At illa liberabatur modicum [Gr., propemodum] et exsultans, et non habens quod faceret [Gr., fieret]. Unde et erat utriusque quasi dimidium gaudium. Nam ego quidem putabatur [Gr., putabar, seu, uidebar], non autem gaudebam. Illa uero et putabatur,  et gaudebat: sed intentio et rei finis non habebat initium. Tunc ergo animi defectionem, que nos obtinuerat, consolari taliter opinatus, acquisiui aliud [Gr., aliam], contemplans et reputans, quem, quando, et ubi, et in quo, et quomodo, uel qua nobis mediante abirem seductus et circumueniens [Gr., seduxissem et circumuenissem] mulierculam miserrimam, et ita miserabilem, et tantas fiducias nobis commendantem. Maxime autem contristabar, utpote separans mulierem a meliorum protectione, et per alium talia sapientem ad ea [Gr., que opus illi erant exhibitione] que dealbari uerebatur. In his rursus, et propter huiusmodi seductionem, et dicere atque oblatrare spiritum existimaui: et quia ipse ego e contrario firmauerim atque locauerim  stabilitatem, que erat demoni circa hominem. Et quod factus sum ei et materia et occasio calumniarum iustarum, non dum dico contra memetipsum solum, ergo [Gr., sed] contra omnes quidem Christianos, et contra sacerdotes primum, eo quod uxorem quidam presbyter altero typho, aiunt, altero demone, qui erat mendacii, preiudicauit: quod nichil profecto est aliud, quam in Beelzebub eiicere uelle demonia. Hec quidem mihi et huiusmodi indesinenter animam ingressa atrociter conturbabant, et inficiebant, et magna exspectare dabant mala tam ab hominibus, quam ab ipso Deo. uerumtamen recogitabam, et referebam mihimetipsi excusationem [simulationem], et quamdam quasi consolationis phantasiam ad presens imponebam, dicens apud  me: Deus enim de futuro faciet curam. In hoc quippe anno intra locum forte [Gr., In hoc quippe intermedio tempore forte] nobis morietur siue muliercula, siue ipse uir, siue alius quisquam. Moriar autem multoties ego, et cessabit qui [Gr. et ms. Iol., quod] tristitiam inferebat. Igitur in his tunc a dyscolis, que circa miseram mulierem erant, ut rebar, liberatus, rebar a turba liberari. Post annos reor ferme tres stabam penes ipsas sacras portas magni templi. Et ecce mulier eleuans supercilia, et uehementer ac indefesse pronuntians et respirans, intuita est in me, et proximam interrogabat: ipse, putas, est? uel quid? et locuta, etiam ipse est ueraciter; cursim mouetur, et procumbit mihi ad genua; et flexa comprehendit mihi talos, et osculabatur  circumplexans, et iacens in pauimento. Ego quidem sinebam interim et gaudebam, et huc atque illuc ad turbas circumspiciebam preeminens [delicias faciens], et his qui circumstabant iacentem uidendus [Gr., et ms. Iol., uideri dans], et ostendens quod essem utique alicubi et ipse eorum qui multa possunt. At illa alia quedam que egenarum erant, sepius allocuta  [Gr. add., et ueneror dominum, sepius locuta; erat enim ibi] deinde tamen et constringens nos ualde, deponit ui tergis suis: et iacebam cadens, risus factus hinc circumstantibus multum; et uix pre reuerentia exsurgens, dedi ei alapam, et decanos uocabam, et ad decanum [decanicum] rapere sceleratam iubebam. Nam et  faciem [Gr., post uero f.] intuitus, arbitrari cepi hanc illam esse que olim. Apponebat quippe et hoc, quia Deus mercedem domus mee det tibi, domine. Tunc plane, tunc cuncta uidebam, pariterque gaudens et agonizans [certans], hoc solum interrogabam: Sana facta es? uel: Quomodo sana facta es? et assumens secreto [Gr., in otio], enarrauit aduentum ad regionem, et deportationem imaginis ad domum suam: et quia in excelsum eleuata, et superposita est in parietibus domicilii sacro pariter et decentissime. Ut autem et per tempus frequens imagini oblatrans atque delusum figmentum [Gr., insultans, ac fere figmentum, etc.] discerpens spiritus, in fine insonuit [Gr., discesserit]: et facta est nobis medicina, dixit, quod patiebatur [Gr. patiebamur]  olim in ueritate. Eos enim qui similia patiuntur, locus, imo figura uirginis matris curat. Hic est enim finis cause.

Leo sanctissimus episcopus Phocie dixit: Scriptum est, quia in duobus uel tribus testibus stabit omne uerbum : et hodie exhibiti sunt nobis plurimi sacri libri, qui mentes nostras rigauerunt, et satisfecerunt de restitutione sanctarum imaginum.

Et legit Petrus lector:


De uita beate Marie Aegyptie, cuius initium est:

Secretum regis celare bonum est, opera uero Dei predicare gloriosum est. Et post alia: Alios quidem templum habebat, nemine impediente; me uero miseram  non recipiebat, ueluti quadam militari multitudine ad hoc ordinata uel iussa, ut mihi excluderet aditum: taliter me quedam audax [Gr., conferta] prohibebat uirtus. Et iterum steti in atriis: hoc ter et quater patiens siue faciens, deficiens, ultra iam pelli et repelli non ualui: factum enim mihi est corpus pre ui defessum. Desinens ergo recessi, et steti in quodam angulo aule templi: et uix tandem ad conscientiam perueni cause prohibentis me uidere uiuificum lignum. Tetigit enim mihi oculos cordis sermo salutaris, ostendens mihi, quod cenum esset operum meorum, quod introitum mihi claudebat. Cepi igitur flere ac plangere, atque pectus percutiebam, gemitus ex profundo cordis attrahens. Cumque plorarem, uideo de loco in quo  stabam, imaginem sanctissime Dei Genitricis desuper stantem, et aio ad eam indeclinabiliter intuens: uirgo domina, que Deum uerbum secundum carnem genuisti; noui quidem, noui, quod non sit decibile, neque rationabile, me ita sordidam et ita luxuriosam, imaginem contemplari tuam, que semper es uirgo casta, corpus et animam habens mundam et impollutam. Iustum enim est, ut luxuriosam me munditia tua odio habeat et detestetur. uerumtamen quoniam, ut audiui, ideo factus est Deus quem genuisti, homo, ut uocet peccatores ad penitentiam , auxiliare mihi, que sola sum, non habens quemquam in adiutorium. Iube etiam mihi indulgeri ecclesie ingressum, ne priues me  uisione ligni, in quo secundum carnem affixus Deus quem genuisti, sanguinem proprium pro me in redemptionem dedit. Iube mihi etiam, o domina, ianuam aperiri sacratissime crucis adorationis. Ecce te do Deo, qui ex te genitus est, uadimonium, quod ulterius carni huic iniuriam non inferam per turpem quamcunque commistionem: sed cum lignum crucis filii tui uidero, mundo et his que in mundo sunt confestim abrenuntiem, et statim ibo quocunque ipsa, utpote salutaris uades [uas], insinuaueris et duxeris me. His dictis, ac si quadam certitudine percepta, fidei feruore, miserationis Genitricis Dei confisa, et mouens meipsam de illo loco, in quo stans deprecationem faciebam; et uenio rursus, et ingredientibus memet commiscui: et non erat iam  ullus qui me impelleret et repelleret [Gr., repelleretur], nullusque prohiberet ianue appropinquare, per quam in templum ingrediebantur. Comprehendit ergo me horror et ecstasis, et tota ex toto torquebar atque tremebam. Deinde cum peruenissem ad ianuam, que usque tunc mihi fuerat obserata, ac si omnino uirtus, que prius me impedierat, nunc mihi preparasset ingressum, ita sine labore ingressa sum: ita intra Sancta sanctorum ingredi digna effecta sum. Nam et uiuificam crucis uisionem promerui, et Dei uidi mysteria, quin et quam sit paratus ad suscipiendam penitentiam. Proiiciens itaque me ipsam super terram, et sancto illo adorato pauimento, currebam postulatura [egressa], penes eam que mihi fidem dixerat, accelerans. Fio itaque in  illo loco, in quo uadimonii chirographum scriptum est: et genu flexo coram sanctissima uirgine Dei genitrice, his usa sum uerbis: Tu quidem, bonitatis amatrix domina, tuam in me ostendisti misericordiam: tu indigne non es abominata deprecationem! uidi gloriam, quam iuste non uidemus nos luxuriosi. Gloria Deo, qui per te peccatorum suscipit penitentiam. Quid enim habeo, peccatrix, amplius considerare, uel fari? Tempus est, domina, ut compleantur iam federa uadimonii, cui fidem dixisti. Nunc deduc quo iusseris. Nunc esto mihi magis salutis magistra, manu ducens in uiam que ad penitentiam dirigit. Et cum hec adhuc dicerem, audiui quemdam a longe clamantem: Si Iordanem transieris, bonam inuenies requiem. Ego uero hanc uocem  audiens, et hanc propter me factam fuisse credens, lacrymata clamaui, et Dei genitrici uociferata sum: Dei genitrix, domina, ne derelinquas me. Et his dictis, exiui de atrio templi, et constanter ambulabam.

Ioannes reuerendissimus monachus, presbyter et uicarius Orientalium pontificum sedium, dixit: Talem imaginem nos uidimus in sancta Christi Dei nostri ciuitate, et crebrius eam salutauimus.

Stephanus Deo amabilis diaconus, notarius et referendarius uenerabilis patriarchici secreti, legit.


Ex passione sancti martyris Procopii, cuius initium est:

Per illa tempora regnauit Diocletianus tyrannus.  Et post alia: Adolescens autem gaudio magno percepto in fide roboratus est, similiter omnes qui cum eo erant; et eadem noctis hora reuersus est cum militibus, et uenit Scythopolim. Et aduocatis occulte omnibus auri et argenti artificibus, interrogabat eos, dicens: Potestis mihi facere uas, quod ego uobis expono? Qui timentes austeritatem uiri, consilio facto statuerunt coram eo unum, qui erat maior eorum, artificem nomine Marcum, dicentes: Iste faciet, domine, uoluntatem tuam. Et post pauca: Marcus autem non parebat ei. Adolescens uero persuasit illi, dicens, quia usque ad mortem non indicabo imperatori secretum. Qui credens, per noctem in secreto operatus est crucem de argento et auro. Et factum est ut consummata et erecta cruce, apparerent  tres in ea imagines: et erat superscriptum Hebraica dictione sursum in principio, Emmanuel: et in utrisque initiis, Michel, et Gabriel. uoluit ergo Marcus reueritus delere imagines, et non potuit. Manus enim eius manebat ueluti arida. Cum autem gallus uocem dedisset, uenit dux qui dicebatur adolescens [Neanias], ad domum Marci, ut tolleret crucem: et uidens eam, adorauit illam, et dicit Marco: Que sunt he facies, et que superscriptio: Dicit ei: Domine, in ea hora, qua consummatum est opus, orte sunt icone iste; et nescio cuius, uel que sit superscriptio. Porro adolescens [Neanias] cognouit quamdam uirtutem in ea esse. Et adorata cruce, inuoluit purpura, et iuit uiam suam gaudens, latis artifici Marco pretiis pluribus, et introiuit cum  duobus numeris in ciuitatem suam.

Stephanus reuerendissimus monachus et librorum custos uenerabilis patriarchii legit:


Ex uita sancti Patris nostri Theodori archimandrite Sicensium, cuius initium est:

Benedictus Deus et Pater Domini nostri Iesu Christi . Et post alia: Cum autem esset quasi annorum duodecim, facta est mortalitas ex bubone in illa uilla, ita ut ipse infirmaretur pene ad mortem. Porro detulerunt eum in oratoriam domum sancti Ioannis Baptiste, que erat iuxta uillam, et statuerunt [strauerunt] eum ad introitum altaris. Porro super illud in receptaculo crucis stabat imago Saluatoris nostri Iesu Christi. Cumque ex dolore  bubonis cruciaretur, repente de imagine ceciderunt super eum roris gutte, et statim gratia Dei a dolore conualuit, et sanus effectus est, et iuit domum suam. Et post breuia: Imitari igitur uolens Dauid in Deo decibili hymnodia, cepit discere psalterium. Cumque difficile cum multoque labore didicisset usque ad decimum sextum, imminentem decimum septimum psalmum non ualebat memorie commendare. Meditans ergo in oratorio sancti martyris Christophori, quod erat de proxima uilla, et non ualens ediscere, prosternens se supra faciem, deprecabatur Deum, ut docibilem se faceret ad psalmorum meditationem. Porro amator hominum Deus, qui dixit: Petite, et dabitur uobis , dedit ei petitionem ipsius.  Itaque surgens de pauimento, et imagini Saluatoris intendens, et supplicans sensit dulcedinem melle suauiorem illatam in os suum. Qui agnita Dei gratia, et percepta dulcedine, gratias egit Deo: et ab hora illa facilius ac bene [docibilius] docte memorie psalterium commendabat.

Cosmas Deo amabilis diaconus et cubuclesius egit:


Epistola Gregorii sanctissimi pape Romani ad sanctissimum Germanum, qui fuerat patriarcha Constantinopoleos.

Qualis et que delectatio meam sic letificare animam nouit, sicut gratificus nuntius super tuo nomine, quod reuerendum reuera mihi et magnificandum decenter est, o sanctificate et diuinitus acte?  Hoc enim et nunc ego per honorabiles litteras tuas euangelizatus exsultaui, et pre nimio gaudio, spiritu letificatus sum. Deinde in celum extendens oculum, gratiarum dominatori omnium Deo retuli actiones: qui taliter etiam modo uoluit, et fine tenus uobis cooperatur, et omnia uestra in lucem educit. Hoc enim et orandum mihi est noctu et interdiu, et nunquam aliquando hoc desiderium deserendum esse in Christo confidens pronuntiabo. Testimonium autem perhibet sermoni meo, o superlaudabilis et a Deo dilecte, etiam tue per omnem horam beneuolentie recordatio: quam habitatricem habens in labiis, et dolorem uerbi ferre non ualens, illico ad affatum per litteras properaui. Est enim debitum mihi, et debitis cunctis insignius, te fratrem meum et propugnatorem  Ecclesie salutare ac alloqui, et luctaminum tuorum collaudare materias. Etiamsi quis dicat et ualde conuenienter: clamet potius ea impietatis precursor, qui nunc passus est, bona actione malam actionem tuis commutaturus felicitatibus. Nam arbitrabatur secundum illum qui desursum cedidit, fremere simul et preualere aduersus pietatem: sed impeditur celitus spe fraudatus: et audiebat quidem ab Ecclesia ea que et Pharao prius Aegyptius tyrannus, Moyse de illo canente: Dixit inimicus: Persequens comprehendam, partibor spolia, replebo animam meam . Sed et audiebat que et ipse diabolus, cum prophetica illi prenuntiaretur maledictio: Propterea destruet te Deus in finem, euellet te, et emigrabit te de tabernaculo tuo, et radicem tuam de  terra uiuentium . Ita et ille preter spem conatibus, qui in spe erant, frustratus periit, superno agone uestro et robore, apostate eneruata impugnatione aduersus Deum, deorsum effecta, et ad nouissimum propemodum expulsa exitium Christum impugnantis ferocitate: ita ut super eo Scriptura ueraciter impleatur, que dicit: Arcus fortium superatus est, et infirmi accincti sunt robore : pro eo quod nulla est ad infirmum Dei firmitas abominationis eorum qui Deum impugnant, et pugnare pro Deo mundum contra insensatos asserit [scriptum est]. Quomodo ergo non cum Deo pugnans, o tu sanctissime, aduersus eos qui sine Deo et contra Deum sunt, commoueris? Qui uidelicet inueniunt eum qui  inuisibiliter oppugnatur, imo, ut uerius dicamus, simul pugnat, et hostes in fugam uertit: ac ubi sic cepisti prelium, ut Deus ipse tibi monstrauit? preesse precipiens in castris regni Christi gloriosum uere ac insigne labarum, id est uiuificam crucem, magnum contra mortem magnitudinis sue tropeum: in quo mundi quadrifarie terminos circumscripsit, lineamentis distinguens. Deinde et sanctam imaginem omnium domine ac uere Dei Matris, cuius uultum diuites plebis deprecabuntur. Etenim sancta est, quemadmodum patribus uidetur, que taliter a uobis pie honorata tribuit uicissitudines. Nam imaginis honor ad principalem transit, secundum Basilium magnum. Et pietate est plena uenerabilium imaginum causa, sicut dicit Chrysostomus: Ego et cera  perfusam amaui picturam pietate refertam: uidi enim in imagine angelum cuneos barbarorum persequentem, et Dauid ueritatem dicentem: Domine, in ciuitate tua imaginem eorum ad nichilum rediges . Et nequaquam Ecclesia errauit, licet ita fuerit estimatum. Indulgeat Deus, neque secundum gentilem consequentiam est traditio  et intentio rei secundum quid probatur, et nequaquam considerantur que perficiuntur. Nam neque in Paneade ciuitate hemorrhoisse pie mote in recordationem facti in se miraculi repudiabatur, cum orta esset herba circa pedes statue, que ab ea in nomine Domini Iesu Christi erecta est: et extranea erat, incognitaque specie, positaque omnibus in uariorum languorum remedium condescensione et bonitate Dei et Saluatoris  nostri. Imo legalis, ut iam [ita] dicamus, huiusmodi est in Deo erectio; licet figuris magis signanda [Gr., figuris expressior], et umbre preferenda sit gratia et ueritas. Unde maximam salutis causam sanctorum cetus Dei consilio hoc capitulum tradidit [Gr., h. cap. Ecclesie trad.] in uniuersorum uultibus, et colorum operationibus uenerabilem et sanctum characterem secundum humanitatem eius qui tollit peccatum mundi, erigamus, per eum humilitatis celsitudinem Dei uerbi considerantes, et ad memoriam conuersationis in carne facte, tam uidelicet passionis eius et salutaris mortis, quam redemptionis que hinc mundo effecta est, manu quodammodo ducti: et nulla est hinc a diuinis dissonantia. Si enim prophetice prelocutiones terminum minime  perceperunt, ne scribantur res ad ostensionem eorum que adhuc facta non sunt: id est, si non est incarnatus Dominus, non formetur sancta imago eius secundum carnem. Si non est natus in Bethlehem ex gloriosa uirgine Dei genitrice, neque magi munera obtulerunt, neque pastoribus supra stetit angelus, neque multitudo celestis exercitus nato hymnum obtulit ; si non in ulnis genitricis ut infantulus ferebatur, qui portat uniuersa, et lactis alimoniam pertulit, qui dat escam omni carni: nec hoc figuretur. Si non a sene suscipiebatur, qui uite tenet principatum et mortis, et omnium Dominus per eum agnitus simul et predicatus, et ut demissionem concederet, postulatus: si non in  Aegyptum causa dispensationis pergebat super nubem leuem omni scilicet lumine illustratam matrem ac sanctitate robustam, qui in excelso sedet: et redit ex Aegypto, et habitat Nazareth: ne figurentur coloribus. Si non mortuos suscitauit, et erexit paralyticos, et leprosis prebuit purgationem, et cecos illuminauit, deinde et expressam fecit linguam mutorum, et bases claudorum firmauit, et expulit demones: nisi aperuit aures surdorum, et omnia operatus est gloriosa, et in Deo signa perfecit; ne pingantur; et nisi passionem uoluntarie suscepit, et infernum spoliauit, et surgens in celum ascendit, qui uenturus est iudicare uiuos et mortuos: neque figurent [Gr., nec scribantur, nec figurentur] scripture uel historie, que ista enarrant, tam per litteras,  quam per colores. At, si hec omnia facta sunt, et magnum est pietatis mysterium, utinam esset possibile, ut celum et terra et mare, animantia quoque omnia et uirgulta, et quidquid aliud est, enarret illa et per uoces et per litteras, et per picturas. Eorum enim que non sunt, formatio, idolica pictura nominatur, que et pagane fabulationis pema finxit, eorum que unquam fuerunt per essentiam, facturam desipienter asseuerans. Et certe nulla est condescensio Ecclesie Christi cum idolis: absit. Neque enim uitulas adorauimus, neque uitulum in Choreb fudimus, neque a nobis creatura Deus estimata est: sed neque rursus sculptili procidimus, et Beelphegor initiati sumus, neque natorum occisores aut sacrificatores fuimus, aut occulta mysteria celebrauimus:  neque filios nostros et filias immolauimus unquam demonibus, ut in nos ea que a Salomone idolorum cultoribus dicta sunt , assumantur. Nunquid a nobis infecta est terra in sanguinibus? uel imaginem in templo fecimus, quadriforme habentem idolum, et hanc adorauimus? Nunquid abominationem repentium et pecorum supra murum templi depinximus? Aut iterum nos Ezechiel uidit plangentes Adonidem, et incensum soli offerentes , de quibus dicit Apostolus: Seruierunt creature potius quam Creatori . Putasne statuimus imagines duarum fornicariarum in Aegypto, Oola scilicet et Ooliab, et eas adorauimus ? An rursus a nobis sacrificia Bel in Babylone, et Dagon in Palestina oblata sunt ? uel aliis  diis gentium procidimus? Non sunt hec, non sunt: calumnietur nullus: quoniam in nullo eorum que consistunt et facta sunt, nomen quod est super omne nomen populus Christi usque hodie, preter sanctam uiuificam Trinitatem, coluit, uel seruiuit [Gr., latria adorauit]: absit. Nam modus idololatrie manifestus est. Christianis autem Dei cultoribus omnium dominator est adorandus. Porro si quis Iudaico more ad accusationem motus, que olim contra idolorum cultores dicta sunt, diffamauerit, et idololatriam Ecclesie nostre ascripserit ex uenerabilium imaginum deifico et mirabili ad meliora ducatu, nichil aliud arbitremur, quam ut canis latret, et in funda procul abiectus audiat sicut Iudeus: Utinam et Isrel per  uisibilia uisus esset Deo adorationem offerre, et per typica memor esset creantis, et non uitulum retineret ac muscas super tabulas testamenti. Utinam sanctum altare magis desiderasset, et non uitulas Samarie. Utinam attendisset Aaron uirgam, et non Astartem. Bonum quippe simul et iustum esset ei, petram salutare que impres diuinitus dedit, et non Baal. Utinam ad uirgam Moysi magis intuitus esset, et urnam auream, arcam, propitiatorium, petalum, ephod, mensam, tabernaculum interius et exterius: que omnia in gloriam Dei patrata; licet manu facta, Sancta tamen, appellabantur sanctorum, deinde et cherubim sculptiles, quorum memoriam faciens Apostolus ait: Cherubim glorie adumbrantia propitiatorium : quibus et diuinam uehi gloriam a  Scriptura docemur. Si his intendisset, non utique idolis procidisset. Omne namque opus quod in nomine Domini fit, pretiosum et sanctum est. Et quid opus est epistolam in longum extendere? et maxime ad uirum Deo placitum, et uas electum a Deo, gratiam adeptum spiritus, et in profunda diuinorum dogmatum ualentem prospicere, atque Deo ductore considerare summam scientie altitudinem. uerum hinc ad propositum redeamus, propugnatricis tue, o sanctissime, et omnium Christianorum domine magnificationes: et qualis ipse ostensus fueris in cunctis ab illa directus et saluatus, et contra inimicos confortatus, admirantes. Illi uero qui ex multo iam tempore contra eam debacchati sunt, tanto inuenerunt resistentem,  quanto inuenerunt sibi contradicentem. Et hoc mirum non est. Si enim Bethulia per manum Iudith mulieris Isrelitidis saluabatur, cuius opus Holofernis peremptio fuit; et hanc saluatricem Isrel, qui per idem tempus fuerunt, predicauerunt : quomodo non oporteret amplius tuam amplissimam sanctitatem tali propugnatrice usam aggredi fidei hostes, et uictoria coronare subiectos? Sed eiusdem supplicationibus et omnium sanctorum potens in prelio Deus noster, fortis et longanimus, qui deduxit te super Ioseph ut ouem, custodiat te sanctissime in annos prolixos, uniuerse Christiane bene operantem conuersationi, et sacro canoni obtemperare cunctos docentem et incitantem, et custodire depositum quod a Patribus suscepimus; conuertentem  eos qui ad modicum quid non intellexerunt: o iuge gaudium nostrum, et communis utilitas et refectio, sanctissime et omnibus Christianis amabilis.

Tarasius sanctissimus patriarcha dixit: Petrum diuinum apostolum emulatus, tuba cecinit nobis a Roma ueritatem etiam Pater iste beatus.

Theodorus [Gr. Theodosius] reuerendissimus monachus et notarius legit:


Epistola Germani beatissimi, qui fuit patriarcha Constantinopoleos, ad Ioannem episcopum Synadensem.

Epistolam uestre Deo amabilitatis tradidit nobis Tarasius laudabilissimus patricius, in qua continebatur de Deo amabili episcopo Nacolie. Significamus  ergo ei, quod et antequam suscepissemus litteras uestre Deo amabilitatis, cum huc peruenisset idem ipse Deo amabilis episcopus, ad sermonem uenimus cum eo, diiudicantes sensum eius, qualis haberetur sententie super his que audieramus de illo: et hanc nobis proposuit traditionem [Gr., rationem, seu apologiam: rationem habet ms. Iol.]  quod audisset diuinam Scripturam dicentem: Non facies omnem similitudinem, ad adorandum eam, eorum que sursum in celo et super terram sunt . Contra [Gr., Iuxta] hoc dixi, quia non oportet adorare manufacta, id est, que ab hominibus sunt confecta. Nam sanctos Christi martyres, ueras fidei margaritas, omni honore  dignos arbitramur, et intercessiones eorum inuocamus. Ad hec igitur nos respondimus ei: quia Christianorum fides et cultus et adoratio in unum est et solum Deum, sicut scriptum est: Dominum Deum tuum adorabis, et ipsi soli seruies ; et glorificatio nostra, et obsequium nostrum ipsi soli offertur tam a sanctis qui in celis sunt, et intelligibilibus incorporalibusque uirtutibus, quam ab eis, qui in terra cum essent [sint], uiam cognouerunt ueritatis: quemadmodum et in ecclesiis Christi, que ubique posite sunt, sancta laudatur et glorificatur Trinitas in singulari dominatione ac deitate: secundum quod et unus a nobis Deus predicatur et non est preter eum qui dominetur in potentatu suo seculo, et ex non exstantibus omnia, ut essent, produxit, quotquot  uisibilia et inuisibilia sunt; id est, Pater et Filius et Spiritus sanctus, sancta scilicet consubstantialis et uiuifica Trinitas. In quam etiam credentes, et quam confitentes, baptizati sumus in nomine Patris et Filii et Spiritus sancti , quemadmodum tradidit ipse Deus uerbum, qui incarnatus est, Dominus uidelicet noster iehsu Christus, qui unus est eiusdem sancte et incomprehensibilis diuine Trinitatis: et non creaturas adoramus  neque culturam que deifice dominationi debetur, ad conseruos inflectimus. Neque enim reges uel principes in terra adorantes, equalem adorationem ei quam Deo exhibemus, facere noscimur. Etenim Nathan prophetam constat super terram adorasse Dauid hominem existentem et regem ; sed  non ideo accusabitur, quasi qui hominem ueneratus sit preter Deum. Neque imaginum facturam, que per ceram et colores formantur, in subuersionem perfectionis que circa diuinum efficitur cultum, admittimus. Neque enim inuisibilis deitatis imaginem et similitudinem, uel schema uel figuram aliquam formamus, quam ne ipsorum sanctorum angelorum sublimes ordines considerare et inuestigare penitus ualent. Sed quoniam unigenitus Filius, qui est in sinu Patris, reuocans proprium figmentum a mortis damnatione, beneplacito Patris sanctique Spiritus homo dignatus est fieri, similiter nobis participatus carnis et sanguinis, uti magnus ait Apostolus , per omnia similis nobis factus absque peccato:  humanum eius characterem, et humane speciei quam per carnem suscepit, imaginem, et non incomprehensibilis eius, et inuisibilis deitatis, formantes, hinc que sunt fidei representare urgemur [satagimus], ostendentes quod non per phantasiam et umbratice naturam nostram sibi uniuerit, quemadmodum quidam antiquorum hereticorum errantes dogmatizauerunt: sed quod ipsa re ac ueritate homo sit perfectus per omnia, excepto solo peccato, quod seminatum est nobis ex inimico. Est hoc sensu tute fidei quam in illum habemus, sancte ipsius carnis characterem in imaginibus formantes, et salutamus, et omnium cultu ac honore decenti dignum decernimus, in recordationem hinc uenientes diuine illius et uiuifice ac ineffabilis incarnationis. Similiter autem  et intemerate secundum carnem matris eius sancte Dei genitricis iuxta eumdem modum depingimus similitudinem, ostendentes, quia cum mulier esset natura, et extranea masse nostre minime facta, Deum inuisibilem et cuncta moderantem super omnem sensum et hominum et angelorum in suo concepit utero, et ex se incarnatum peperit. Etenim ut proprie ac ueraciter matrem Dei ueri colimus eam, et magnificamus, et omni uisibili ac inuisibili creatura superiorem arbitramur. Et sanctos quoque martyres Christi, apostolos et prophetas, conseruos quidem nostros et ueros famulos Dei factos, actibusque bonis et predicatione ueritatis, et patientia in passionibus, quas pro ipso Deo pertulerunt, probatos et amicos Dei ostensos, et multam  fiduciam apud eum consecutos admiramur et beatificamus, et ad recordationem uirilitatis eorum, ac germane circa Deum seruitutis, similitudines eorum depingimus: non eos ut diuine nature communicatores pronuntiantes, debitum deifice glorie atque potestati honorem et adorationem illis impendimus; sed amorem nostrum, quem circa eos habemus, per hoc demonstrantes, que per auditum uera esse credimus, hec et per picture imitationem ad firmiorem certitudinem nostram statuimus. Etenim carne ac sanguine connexi, et per uisionem ea que anime satisfacere possunt, certissime noscere compellimur [Gr., etiam per uis. plenam anime nostre certitudinem confirmare studemus]. Nam et ipsi sancti Dei in unum et solum Deum seruitutem atque  glorificationem et adorationem conseruantes, et ad hoc omnes aduocantes atque docentes, suum effuderunt sanguinem, et uere confessionis corona redimiti sunt. Hic est modus faciendarum imaginum: non quo decentem incomprehensibili et inaccessibili deitati in spiritu et ueritate adorationem transferamus in manufactas imagines, uel artis opera hominum, uel omnino in eas que a Deo facte sunt creature siue in uisibilibus, siue in inuisibilibus: sed quo dilectionem, quam iuste possidemus circa ueros seruos Dei nostri, per talem modum monstrantes, per illorum honorem in Deum qui ab his glorificatus est et illos glorificauit in confessione dominationis eius, glorificationem et cultum referamus: ut  et nos imitatores uirilitatis eorum et caritatis que in Deum est, per bona opera et refragationem contra uitia demonstremur. Iuxta ergo hunc modum imaginum fracturam in Ecclesia Christi fieri, et non aliunde nos que sunt salutis exspectare, unusquisque certissime nouerit, tam in uisibili mundo, quam in futuro seculo, nisi a solo unigenito Filio Dei una cum Patre et Spiritu sancto, qui diuina dona largitur. Neque enim aliud nomen est datum hominibus, in quo nos saluos fieri oporteat . Porro et si Domini et Saluatoris nostri, et intemerate Matris eius, que uere Dei genitrix est, et sanctorum eius imagines salutamus, sed non secundum eumdem affectum etiam fidem circa illos ipsos habemus. uerumtamen Deum quidem nouimus [Gr., Deum quidem  illum nou.] sine initio et infinitum, et in manu omnia continentem, factoremque nostrum et omnis creature, et ueraciter saluatorem Deum, habentem potestatem in celo et in terra, pro genere hominum incarnatum fuisse. Porro hanc ancillam, et proprie matrem eius, ac intercessionem potentissimam generis nostri suscipimus. Illum quidem ut dominatorem, et que salutis nostre sunt tribuentem; hanc uero ut materne pro nobis petentem: et sanctos omnes, tanquam conseruos quidem nostros et nostre nature consistentes, sed placentes Deo, quemadmodum predictum est, et supernam confidentiam et beatitudinem apud eum adeptos, et gratiam consecutos a Deo ad ministrandum nobis beneficia ipsius, sanitatesque passionum, et periculorum  ereptiones in inuocatione Dei nostri, cum per memoriam eorum in hymnis et canticis, beatitudinem et honorem ipsorum recolimus. Memoria enim iustorum, ut Scriptura inquit, cum laudibus . Hec omnia iam exposuimus iam fato Deo amabili episcopo Nacolie: que et suscepit, et professus est tanquam coram Deo uniuersorum sic se tenere, et nichil aliud dicere uel agere ad scandalizandos populos, uel turbationis eis causam prestandum. Hoc ergo sciens Deo amabilitas uestra, neque Deo amabilem synodum suam uexari faciat, neque in hoc scandalum ei aliquod fiat. Sed de cetero accersito eo, et presentibus litteris nostris lectis satisfactioneque consensus eius per eas [Gr., in his] percepta, exoret quidem pro optimorum dominorum nostrorum  et imperatorum longeuitate atque uictoria: postulet autem et Christianorum plebi pacem Dei, que exsuperat omnem sensum .

Tarasius sanctissimus patriarcha dixit: Pater noster sanctus Germanus concordat cum predecessoribus sanctissimis Patribus.

Sancta synodus dixit: uere, domine, in omnibus concordat.

Tarasius sanctissimus patriarcha dixit: Has litteras suscipiens Nacoliensis abscondit, et non dedit eas metropolitano suo. Ad hoc iterum scribit ad Nacoliensem beatus Germanus. Initium enim hereseos ex illo fuit.

Theodorus [Theodos] Deo amabilis diaconus,  notarius et sceuophytax uenerabilium patriarchicorum oratoriorum, legit:


Eiusdem Patris nostri sancte memorie Germani ad Constantinum episcopum Nacolie.

Ioannes Deo amabilis Synadensium metropolitanus scripsit nobis, quod non tradidit sibi Deo amabilitas tua litteras nostras: in quibus non mediocriter super te contristati sumus, eo quod postposueris, ut liquet, et Dei amorem [Gr., timorem], et debitum membris Christi ab alterutris amorem pariter et honorem. Huius rei gratia per presentes litteras nostras precipimus Deo amabilitati tue, ut statim per semetipsam det predictam epistolam nostram predicto Deo amabili metropolitano suo, et omnem ei honorem impendat, et subiaceat ei secundum ordinem  qui condecet sacerdotes: et quemadmodum sermones nostros Deo amabilitas tua suscepit, et hos sectari professa est, permaneat, non in sensu suo abundans. Non enim ignorat, nec obliuiscitur, ut existimamus, quia et pro abrenuntiando episcopatu proprio nos rogauit, pretendens incursionem meditari contra se, in quibus, ut dicebat ipsa, non erat conscia: affirmans nichil ad iniuriam Domini uel sanctorum eius propter horum imaginem se dicere uel agere, sed tantummodo Scripture sectari magisterium, eo quod nichil in creaturis diuinum mereatur honorem. Quod et nos ita se habere di dicimus, et firmiter retinemus et profitemur. Que autem scripta sunt a nobis ad iam memoratum Deo amabilem metropolitam eius, legimus ei; et in his  permanere professa est; et exemplaria huiuscemodi epistole prebuimus ei. Ne ergo uelis scandalum fieri plebi experti malorum, memorans terminum iudicii domini, quod etiam his qui unum pusillorum scandalizant, inferre minatus est . Hoc autem sciat, quod donec epistolam nostram tribuerit Deo amabilissimo metropolitano suo, ex auctoritate sancte ac consubstantialis Trinitatis non habeat potestatem qualemcunque contingere sacerdotale officium. Oportet autem magis nos austerius eam aggredi, quam non correctam diuinitus referende damnationi eam [ream] deserere.

Tarasius sanctissimus patriarcha dixit: Sicuti et  predixi, fratres, introductio illate nouitatis huius ex predicto uiro, id est episcopo Nacolie, facta est.

Constantinus Deo amabilis diaconus et notarius legit:


Epistola Germani episcopi Constantinopoleos ad Thomam episcopum Claudiopoleos.

Dixit in quodam eloquiorum suorum loco sapientissimus Salomon: Frater qui adiuuatur a fratre, quasi ciuitas firma et alta: ualet autem sicut seris munitum regnum . Ego autem non ex his qui adiuuare possunt, memet existimans, sed potius ex illis qui adiutorio egent, presentem exarare litteram ad uestram studui Deo amabilitatem, cogitationum non ferens molestiam. Quedam enim eam egisse audiui  que si quidem, ut secundum deiloquum Gregorium dicamus, mendacia aure ferant: at si ueracia, undique mentem meam confusio comprehendit. Putas enim quod et ipsa, secundum multorum desidiam, dilectionis iucunditate labiis tantum fuerit usa [Gr., fit illicita], et non in profundum descenderit mentis, existimantis uidelicet quod non sincera dilectione circa illam flagremus? uel hoc quidem nequaquam, sed imperitiam nostram et pigritiam, et negligentiam circa ea que Deo sunt placita, respuit; utpote que nullam curam gesserit in perscrutanda uoluntate diuina, secundum traditum nobis per sacras Scripturas sanctum mandatum? Aut horum non quidem est apta suspicio, illud uero fortasse opinandum est, ut meliore sibi facta reuelatione  in talem deuenerit satisfactionem, quam manifestare nobis ex necessitate debeat [Gr. debet]. Porro facta est nobis ex huiusmodi suspicionibus [Gr., huiusmodi suspicionum] non irrationabilis occasio: quia tempore multo degens apud nos uestra Deo amabilitas et commorans, que etiam litteralium nonnunquam uerborum et questionum [Scripture non sententiarum et qu.] interrogationes proponens, nullum sermonem mouit nobis aliquando de imaginibus siue sanctorum uirorum, siue ipsius Domini et Saluatoris nostri Iesu Christi, et secundum carnem eius sancte et ueraciter Dei genitricis Marie: neque tanquam inquirens, et certitudinem  inuenire uolens, id est interrogans, qualis nobis de hoc sensus existeret: et si secundum rationem esset quod in his fieret, nullam inferendo damnationem ista facientibus: sed neque ad firmam satisfactionem abiectione et interemptione dignum huiusmodi ducens, ad consilium nobis accipiendum tradidit semetipsam utrum [Gr., ut] et nos similis sensus essemus: sed de his omnino in silentio perfecto se sciens, in ciuitate sua quasi ex communi dogmate et indubitabili quadam disceptatione imaginum depositionem, sicut didicimus, fecit: si ueritas ita se habet; iterum dicemus. Etenim non est nobis facilis animus ad credendum inconsulte his qui crebro dicuntur detrahere proximis. Necessarium ponentes [add. ex Gr.: Sed nos nec. pon.], in  tractatione et fraterna probatione ea que sensus nostri sunt, manifestare, subtiliter illa que de hoc sunt, consideramus aggredi; illud primitus commonentes, quia omnino cauere nos oportet rerum nouitatem; et maxime ubi inter plebes que in fide Christi sunt, turbatio quedam et scandalorum causa subsequitur, deinde et prolixi temporis consuetudo in ecclesiis tenuit. Si enim cum consilio uinum potare Scriptura precipit , multo magis nos oportet multa inquisitione necessarioribus operam dare, ut non obnoxii terribilis efficiamur iudicii, quod et illi qui unum ex minimis scandalizat, preparatur a Deo [Matth. XuIII]: et aliter [alioqui] subuersionem uerborum uel rerum, que ad iniuriam  Christi Ecclesie ab infidelibus collecte sunt, facere debentes, etiam huius uenerabilem atque diuinam ostendere immobilitatem. Hoc igitur in primis scire oportet, quia non tantum nunc, sed frequenter etiam Iudei talia nobis intulerunt in opprobrium, et hi qui uere idololatrie cultores existunt, uituperare solum intemeratam et diuinam fidem nostram conantes, et non, ut manufactis intenderent [Gr., non intendatur: al., non intenderent], perurgentes. Ubi illis omne studium et cultus super hoc perficitur, nichil his que uidentur et sentiuntur, excelsius ponere, sed diuinam naturam uarie humiliare, aut loco quodam circumcludentes uniuersorum inspectricem eius prouidentiam, aut corporalibus specificantes formis quos non ignobiliter quidam predecessores nostri ut  canes mutos, ut cum Scriptura dixerimus, uane latrantes ab ouili Christi repulerunt: quorum non nobis sunt pre manibus studia. Sed et de propriis impiis adinuentionibus ueritatis sermo hos compescere facit: quorum quidem alius publicat paganorum immolationem et fabularum turpitudinem et exsecrationem. Iudeos autem alius erubescere facit, quod non solum patres eorum ad idola prolapsi sunt, exprobrans, sed et quod contra legem, quam illi tenere se gloriantur, agant: sed loco quodam [Gr., cum illa loco q.] definito ea que typicarum sunt hostiarum, offerre decreuerit, isti in omni loco orbis terrarum hoc agere non detrectent, consuetam in sanctum Spiritum perfidiam paterna consequentia adinuenientes, et hoc modo immolantes demoniis et  non Deo. uera enim ad uerum Deum seruitus atque adoratio in obseruatione sancte confessionis que est circa eum, atque in custodia legum et mysteriorum, que et ab ipso siue generaliter, siue capitulatim data sunt, certissime dirigitur. Saracenis autem, quoniam et ipsi tale quid obtendere dignoscuntur, sufficit ad confusionem et uerecundiam, afferre acclamationem, que usque in presens in eremo ab eis inanimato lapidi celebratur, cognomenque illius dicitur [Gr., inuocationemque illius quod dicitur] Chobar, et cetera uane ipsorum traditionis et conuersationis ludicra mysteria, que in insigni solemnitate gerebant [gerunt]. Christianorum autem omnium per totum orbem sub uno iugo, Euangelii uidelicet, ut propheta dicit, seruientium Deo forma peculiarissima  est fides et confessio, credens in unum Deum Patrem et Filium et Spiritum sanctum, Trinitatem increatam, sempiternam, incomprehensibilem, inuisibilem, unius substantie ac sessionis: confitens pariter et Filii Dei incarnationem [Gr., perfectam incarnationem], et alia secundum uirtutem sacratissimi Symboli, quod plebs Christi concorditer ante mysticam et sanctam oblationem offert Deo: atque illa spiritualis regeneratio, que in nomine earumdem trium [diuinarum] Dei principalium personarum per sanctum baptisma celebratur: atque diuina cooperatione facta perceptio [Gr., atque deificans perceptio], et communicatio uiuificorum federum [Gr., symbolorum] incruenti sacrificii: per que ueritatis illucescit  illuminatio, et impietatis tenebre effugantur, habentes et ipse proprii erroris manifestissimam cognitionem, multorum uidelicet deorum superstitionem. Hec autem ita inuicem aduersantur, ut apostolice dicam, quemadmodum in principio diuisit Deus inter lucem et inter tenebras. Dicat igitur nobiscum beatissimus Euangelista Ioannes: Hec est uictoria que uicit mundum, fides nostra ; addatur autem et a nobis, et dicatur: Hec est petra, supra quam Christus edificauit suam Ecclesiam, portis inferi, id est aggressionibus contrariarum uirtutum inconcussam et ineuertibilem . Hinc nouum nomen sortiti sumus, quod, ut Isaias dicit, benedicetur. Dixit enim ita: Benedicent Deum uerum ; et superignotam atque inuestigabilem  ineffabilis eius nature annuntiantes incomprehensibilitatem; inuisibilem etiam illam, et incircumscriptam, et omnino incommutabilem indubitabili certitudine predicantes; atque sempiternam eius uirtutem et diuinitatem a creatura mundi, secundum sacratissimum Paulum, per ea que facta sunt, intellectam, conspicientes . Sicque seruire Deo uiuo et uero meruimus, et libertate qua Christus nos liberauit, honorificati sumus et glorificati, ab omni erepti idolico errore et impietate : cuius precipua cognitio, dicere lapidi, Tu me genuisti: et ligno, Tu me fecisti, secundum prophete uocem: et non aspicere in celum, ut Isaias clamat , ut existimetur quis est, qui ostendit hec omnia: qui educit per numerum mundum  suum, per nomen uocabit pre multa gloria, et in multitudine uirtutis; cuius manus plasmauerunt uniuersam militiam celi, quemadmodum alius quidam ait prophetarum: ceterum creature uniuerse in apto ordinem intuentes, per eam intellectu anime similiter generationis rationem considerare [Gr., proportione productiuum eius uerbum cons.], et per eam ueraciter existentem Deum adorare, quemadmodum beatus Athanasius, sermonem contra idola componens, liquidius edocet. Sicut ergo nulla communicatio luci ad tenebras, uel conuentio Christi ad Belial : ita nichil est commune Christianis, qui unum Deum inaccessibili claritate et uirtute adorandum colunt, ad eos qui fingunt Deum, et huiusmodi a propheta iuste miseri uocantur .  Illis enim cinis quidem cor est, sicut scriptum est: quorum alii quidem opera idoli a se facti creari sibi Deum recentem ex non existentibus opinantur: et corruente hoc ex qualibet causa et exterminato, firmiter tenent non esse sibi omnino Deum, nisi quiddam aliud pari modo condiderint. Et hoc liquido nos diuina docet Scriptura in eo quod factum est in eremo, opere uituli ab Isrelitis, quando seditionem commouentes dicebant ad Aaron: Fac nobis deos, qui nos precedant : ostendentes per hoc, se arbitrari non esse omnino Deum, neque uerum, neque falsi nominis, nisi forte idolum sibi artificio fieret uel exquisitum [Gr., quod exquirebant]; cui post hoc exitum eorum ex Aegypto  commodarent [Gr., attribuerent], impietatis eorum et amentie ostendentes nimietatem. Alii autem post hec gentilis religionis aggressi confusionem, et hanc circumtegere festinantes sub nomine deorum qui apud eos colebantur, simulacrorum curas studio [Gr., structuras] peragebant, tam scilicet Iouis, quem et patrem et consulem, id est sublimissimum deorum ac hominum nuncupabant, quam ceterorum, quorum non est incerta nominatio pluribus. Quorum purgationes [uenerationes] et honores, qui per sacrificia que ab eis celebrantur, fiebant, fornicationes quoque atque luxurie, ac totius immunditie demonstrationes, ut parum sit dici, turpia uerba pariter et blasphemie: cum apud eos homicidia in honorem Dei studio agerentur, et pompa turpibus operibus  eorum honorabatur, in honorem eorum qui adorabantur assumpta, utpote hec illis agentibus, et his factis congratulantibus. Porro que apud Christianos sunt imagines sanctorum uirorum, qui usque ad sanguinem restiterunt peccato secundum Apostoli uocem , quique uerbo ueritatis ministrauerunt, prophetarum scilicet et apostolorum: siue etiam eorum qui pia uita et directione operum bonorum ueraciter Dei serui ostensi sunt, nichil aliud sunt quam fortitudinis exemplum, conuersationisque uenerande ac uirtutum norma, atque ad glorificandum Deum, cui in presenti uita bene placuerunt, incitamentum et excitatio. Sermo enim bonorum uirorum actus edocens, iuuat audientes, et ad zelum imitationis frequenter inuitat. Id ipsum autem fit  secundum competentem rationem, si finis attendatur imaginum. Que enim sermo historie per auditum commendat, hec pictura tacens per imitationem ostendit, magnus clamat Basilius, ex utroque isto ad fortitudinem hos qui attendunt, erigi dicens. Breuis enim, ut quis dixerit, et capitularis narratio gestorum a pictore in imagine [Gr., ab eo qui depictus est in im.] fit nobis, qui aspicimus, imitabilis uisionis ipsius formatio. Ut ergo et cum [Gr., quemadmodum et cum] idolis falsorum deorum sceleste ipsorum cexistunt [Gr., simul apparent] actiones, et alium quidem ex auditu percipientem ea que per sanctos uiros gesta sunt, in recordationem auditorum huiusmodi contemplatio impellit. Alium uero ignorantem ad diligenter percunctandum instruit, et  que per illum docentur [Gr., illius acta edoctum], in amorem et laudem Dei feruide suscitant: ita ut per utrumque istorum aspicientes sanctorum opera bona, glorificent Patrem nostrum qui in celis est, secundum Euangelii uocem . At si per Moysem legislatio precipit populo filum hyacinthinum in fimbriis que sunt in summitatibus uestium, imponi ad recordationem preceptorum atque custodiam : quanto magis non conuenit per similitudinem picture sanctorum uirorum aspicere prouentum conuersationis eorum, et horum imitari fidem secundum apostolicum magisterium ? Domini autem secundum carnis uisionis imaginibus formari characterem, in redargutionem quidem  est hereticorum, qui phantasia et non ueritate hominem eum factum maledice perhibent, et in manuductionem quamdam eorum qui non omnino ad celsitudinem ascendere spiritualis contemplationis ualent, sed indigent etiam quadam corporali consideratione ad auditorum firmamentum, quanto uidelicet utilius et sollicitius fuerit [Gr., rerum auditarum fir. quecunque utiliores sunt, et maiori prosequende affectu]. Mysterium enim quod et celos operuit maiestate, absconditum a seculis et generationibus in Deo, qui omnia creauit, et quod non solum ex auditu fidem habet , sed etiam per uisionem firmatur in eorum mentibus qui uident: et uirtute illud uociferatur; quia se Deus manifestauit in carne, et  creditum est in mundo, omnibus sanctius atque salubrius inuenietur. Ita ut ea que scripta sunt per euangelicas predicationes de conuersatione eius, qua secundum carnem in terra cum hominibus conuersatus est, in populorum, ne delerentur, descripta sint monumentis: ut et cultus claritatis eius, et circa nos bonitatis, manifestius predicaretur et adoraretur. Non enim lignorum et colorum adoratur mistura, sed inuisibilis Deus, qui in sinu Patris ipse adorationem assumit in spiritu et ueritate, per se nobis oblationem que ad Patrem est, donans, ipse quoque cum ipso pariter adorandus . Nam et Iacob adorasse dicitur super summitatem uirge Ioseph, non ligno cultum impendens, sed honorem ei qui hanc possidebat, ostendens . Sic  itaque et sancte Domini et semper gloriose Matris effigies intelligitur a Christi populo, et honoratur: sic a priscis sanctissimarum Ecclesiarum prelatis talia recepta sunt, et hi nullam prohibitionem adepti sunt [Gr., nulla prohibitione uetita sunt]. Quanquam post persecutionem transitus in aduentum fidei, hec ubique retenta concilia uniuersalia etiam usque ad generationem nostram parati sunt, que plurimorum capitulorum super imaginibus regulas exposuere [Gr., Cum tamen persecutionibus transactis, et fide cum libertate ubique preualente, generalia quoque concilia usque ad nostra tempora facta sint, et ea canones ediderint de pluribus capitulis longe minoris momenti, quam sit de imaginibus disputatio]. Quas non esset congruum indiscusse  super hoc et perfunctorie derelinquere, si secundum quorumdam opinionem cum idolorum formis et exsecramentis, que continentur in diuinis Scripturis, etiam consuetudo que antiquitus apud nos tenebatur, discebat, uel ad Dei alienationem ducatur [Gr., a priscis temporibus apud nos uiget, in idem tendit, atque ad Dei alien. ducit]. Is enim qui se cum apostolis esse usque ad consummationem seculi dixit , hoc uidelicet etiam his qui post eos inspectores Ecclesie sunt, repromittit. Non enim cum illis corporaliter perseueraturus erat usque ad instantis seculi transitum; quin et cum his qui in nomine eius duo uel tres congregandi erant, adesse perhibuit :  et non utique tot multitudines zelo congregatas sue pietatis, diuine intelligentie ac ducatus exsortes desereret, quo minus uiderent peruenisse usque ad perseuerantiam perfectionis Ecclesie ipsius, quam exhibuisse sibi credidimus non habentem maculam aut rugam, aut aliquid huiusmodi: licet non in paucis uel ignobilibus ciuitatibus, sed, ut ita dixerim, pene in omnibus regionibus, et in illustribus ac principalibus Ecclesiis huiusmodi more retento. Quod uero antiquum sit historicas narrationes Scripturarum frequenter in imaginibus formari, probat sancte memorie Gregorii Nysse sermo, de Abraham habens superscriptionem; in quo de sacrificio Isaac historiam in picturis assumptam docet. Quod si secundum illos taliter se res habet, multo [Gr., Quod  si gesta illorum ita, multo, etc.] magis Dominice dispensationis miracula et passiones huiusmodi debent consequi approbationem [Gr., expressionem], quemadmodum et sanctorum martyrum triumphi certaminum, qui ad zelum bonum adducunt aspicientes. Quod manifeste factum ostenditur etiam in fortissimi et mirabilis testis ueritatis Anastasii certamine. Sed illud fortasse dixerit aliquis, tueri [Gr., uereri] necessarium nobis sancte Scripture precepta. Ut puta: Non facies tibimet idolum, neque omnem similitudinem, quecunque in celo sursum, et super terram deorsum, et quecunque in aquis subtus terram: non adorabis ea, neque seruies illis . Et rursus: Non accipies nomen Dei tui in uanum . Et in Deuteronomio: Neque inique agatis,  et faciatis uobisipsis sculptilem similitudinem, et que cum illis . Sed hec omnia manifestum habent sensum, quod diuina natura sempiterna sit [Gr., forma carens sit] atque incomprehensibilis, et nulli similis estimanda eorum que cernuntur: sed neque tractatibus et ingeniis ferenda ad corporales opiniones [Gr., ut nequis coniecturis et suspicionibus ducatur ad corporeas conceptiones]. Predicens enim Moyses: Custodite ualde animabus uestris, quia similitudinem non uidistis in die qua locutus est Dominus ad uos in Choreb de medio ignis; hec predicens, intulit statim: Neque inique agatis, neque faciatis uobis ipsis sculptile , et que cum ipsis: recordatus uituli confectionis que facta fuerat, atque precauere hortatus, ne et ipsi secundum Aegyptiorum consuetudinem,  quam sciebant, ad talem laberentur impietatem, et diuinitatem estimarent similem istis. Hoc enim et magnus Apostolus in concione facta apud Athenienses perhibuit: Genus ergo cum simus Dei, non debemus estimare auro, aut argento, aut lapidi, sculpture artis et cogitationis hominis, diuinum esse simile ; eidemque sensui continuat: Et ne accipias nomen Domini Dei in uanum , id est, ne uoces et estimes Deum quod non ueraciter hoc est, sed frustra opinionem et cognomen tale promeruit. Sed nobis, ait magnus Apostolus: Unus Deus Pater ex quo omnia, et unus Dominus iehsu Christus per quem omnia, et unus Spiritus sanctus in quo omnia : non naturali alternitate pro  prepositionum commutatione inducta. Absit: tria enim unus Deus cum alterutris intelligitur, ut docet Gregorius sapiens. Nulli ergo nomen quod est super omne nomen [Gr. add., aut cultum, aut latriam] populus Christi usque hodie, excepta sancta et uite principali Trinitate, applicuit. Absit. Nam ubi nos seruire talibus diuina Scriptura prohibet, et alienos seu exsortes a tali uult errore modis omnibus exhiberi [Certe enim latrie cultum non exhibendum huiusmodi rebus, addendo, Scriptura alienos nos et omnino exsortes ostendit a tali errore]. Denique manifestus est idolorum seruitutis modus. Apud nos autem unus est Deus adorandus, et una et eadem in ipsum est fides, et unum ac salutare baptismum: sic et una que offertur ei seruitus a nobis,  sicut traditum est a sacris apostolis, et conseruatum; sacrificiumque laudis, quod per Christum referendum est Deo et Patri, ut diuinus ait Apostolus , id est labiorum fructus confitentium nomini eius; et diuinissima traditio que est in uiuificis mysteriis, quam prenuntiauit Malachias propheta quasi ex persona Dei locutus: Quia ab ortu solis usque ad occasum glorificatum est nomen meum in gentibus, et in omni loco incensum offertur nomini meo, et sacrificium mundum . Nullus igitur est consensus templo Dei, id est ipsius Ecclesie cum idolis . Absit. Hec est enim columna et firmamentum ueritatis, ut apostolice nuncupata est : idolorum autem nomina exterminabuntur a terra, propheta Zacarias clamat  : quando omnis locus domui Dauid, id est Ecclesie Christi, cuius domus nos sumus, per receptionem [Gr., receptioni] fidei eius adaperietur. His utique addentur tam ea que sunt in sapientia que dicitur Salomonis, quam et illa que apud magniloquum reiacent Isaiam. Ibi enim dicitur: Initium fornicationis excogitatio idolorum. Adinuentio autem eorum corruptio uite. Neque enim erant ab initio, neque in seculum erunt. Inani enim gloria hominum introiuit [Gr., introierunt] in mundum, et ideo breuis eorum finis excogitatus est , et cetera; apud prophetam autem: Confundentur qui fingunt Deum  et sculpunt: et omnes unde facti sunt, exsiccati sunt, et surdi ab hominibus facti sunt, et ea que cum ipsis efferuntur, fabri  lignarie artis excogitatio: et lignorum que in ministerium hominibus sunt, efficientia [Gr., transmutatio] in uiri formam, et publicatio amentie eorum qui adorant ea quibus infertur. uidete, non dicetis, quia mendacium in dextera mea est: quod ad prescripte impietatis destructionem intulit. Nos ergo scientes et credentes in Filium Dei, qui est ueritas et dextera Patris, alieni a predicta prophete damnatione ostendimur et secundum hoc opportune propheticum uerbum dicam: Quid palee ad frumentum ? Que familiaritas non subsistentis leuitatis, que uentilatur a spiritibus nequitie, eorum qui seruiunt creature potius quam Creatori, ad uere Dei cognitionis alumnum in omni [Gr., nutritium  sermonem qui in omni] plebe Christi inuenitur? Illi enim de quibus Isaias dixit , super uertices montium immolabant, et super colles sacrificabant, subtus quercum et populum et arborem obumbrantem: quia bene tegit [Gr., bonum tegumentum], quemadmodum alius prophetarum Isaie ceuus clamat . Populus autem Christi regem seculorum incorruptibilem, inuisibilem, solum et sapientem Deum  adorat in aula sancta eius, adorationem in spiritu et ueritate faciens, omnemque laudem et glorificationem uiuifice Trinitati incessanter offerens. Breuis autem finis idolorum, quem sapientia concionatur, id est horum demolitio, et quod non in sempiternum maneant, non aliunde quam ex apparitione factum est  magni Dei et Saluatoris nostri Iesu Chisti; quam Ecclesia eius, que a finibus usque ad fines orbis terre sanguine eius acquisita est, semper pie sentiens confitetur et glorificat. Nihil ergo reprehensionis idolorum, que in illis scripta est, germanus et uerax Trinitatis adorator populus Christi in semet attrahit, sanctorum uirorum imagines habendo ad rememorationem uirtutis eorum: quemadmodum nec beato Paulo apostolo carnis prohibenti circumcisionem, et eos qui secundum legem iustificari uolebant, increpanti, culpam aliquam infert aut crimen, quod circumciderit Timotheum legaliter, quod totonderit, atque in templo sacrificium obtulisse claruerit. Neque enim que patrantur, simpliciter intueri oportet; sed ubique intentionem  gestorum conuenit comprobari [Gr., gerentium conuenit probari, que agentem uel crimine absoluit, uel contra damnat]. Nisi enim hoc diligenter obseruetur, fortasse nec ipsius Dei preceptum sine calumnia penes infideles efficietur. Quod autem sculptiles lege interdicente [Gr., Siquidem sculptile siue conflatile lege interdicente], qui obumbrabant propitiatorium super arcam cherubim glorie, ut Apostolus nominat , talis essent [erant] facture [structure]: quibus et diuinam quoque gloriam contineretur [insidere], non solum ex Scriptura discimus, sed et beatus Athanasius illud psalmi dictum interpretans, Qui sedes super cherubim, appare , talem de illis tradidit intelligentiam. Et certe illorum cherubim principalia ignota sunt  omnimodis natura hominibus: spiritus enim et ignis existunt, et ab omni corporali formatione atque natura extranea. Que enim de illis corpulentius a propheta dicta sunt, symbolicum et excellentem [Gr., anagogicum] sensum habent, aliter intelligi ualentia [Gr., non ualentia] secundum uenerabilem rationem, et id quod incorporalia decet. Illudque dicere necessarium est, quoniam nequaquam Christiani eorum qui sibi sunt secundum carnem agnati, noti uel affines, speciem depingentes, colunt, aut aliquo reddunt dignos honore. Sed neque imperialium preceptorum potestati succumbentes talia excogitauerunt, super quibus iuste accusantur illi, qui dicentes se esse sapientes, stulti facti sunt, et mutarerunt  gloriam incorruptibilis Dei in similitudinem imaginis corruptibilis hominis, ut ait Apostolus : ita ut etiam ex hoc plane modo demonstretur, quod calumnia que scripture inest, nobis [Gr., accusatio, quam infert scriptura, nobis] non possit aptari. Ergo si pias de diuinitate opiniones ad corpulentias transferentes, et ea que Deo decibilis glorie atque seruitutis sunt, deserentes, aut secundum aliquid omnino minorantes de huiusmodi causa ostensi fuerimus, bene utique circumauferri haberent ea que occupant et abstrahunt nos a cultura et sedulitate, qua circa unum et uerum utimur Deum: quod nunc e contrario uidemus factum. Intendens enim quis cum disciplina imagini cuidam sanctorum, quemadmodum conueniens est, Gloria tibi Deus, dicit, sancti  cuiuslibet nomen adiiciens: ita ut per hunc quoque modum compleatur quod in oratione dicitur a nobis, quo et per inuisibilia et uisibilia glorificetur sanctissimum nomen Christi. Sed neque Deum quemdam sanctorum uirorum uocare patimur: quanquam huiusmodi appellationem is qui proprie solus et unus est Deus, illis qui sibi placuerint, largitus sit, quemadmodum in sacro psalmorum scriptum est libro . Neque rursus ut sufficientem habere nos arbitrantes Dei cognitionis certitudinem, tales imagines paruipendimus, uel spernimus concursum qui in ecclesiis Dei fit; sed die ac nocte, imo ut cum psalmo dixerim , uespere et mane et meridie Deo benedicimus, et maxime in tempore diuini sacrificii ac officii. Quin potius ut  liquido scientes, non aliunde nobis spem prouenire salutis, nisi ex pia fide et confessione que in unum Deum, qui in Trinitate adoratur, efficitur: quarum una quidem in corde consistit, altera uero in ore profertur : semper laudem ipsius Dei qui fecit nos , in ore habemus, et exaltationes eius in faucibus ferimus, omnisque plebs Christi ad perceptionem sanctissimi corporis eius et sanguinis, per que memoriam mortis eius et resurrectionis secundum ipsius celebramus traditionem, insatiabili desiderio et diuinitus mota industria perurgetur magis, quam ceruus ad fontes aquarum . Sed nec illud scandalizet quosdam, quod ante imagines sanctorum luminariorum  concinnatio et suauis odoris thymiamata fiunt. Symbolice namque talia celebrari ad honorem illorum excogitata sunt, quorum cum Christo requies est, quorum honor in eum recurrit: hoc probante Basilio sapiente , quia honor circa bonos conseruorum approbationem habet beneuolentie erga communem exhibite Dominum. Indicia sunt namque sensibilia lumina diuini ac sine materia luminis dati: porro aroma tum incensum purissime et totius sancti Spiritus inspirationis et refectionis [Gr., repletionis] insigne. Et hec quidem ueluti contra emergentes oppositiones et contradictiones, que quasi ex Scripturis pretenduntur, scribenda considerauimus; rogantes,  ut id quod sine scandalo et turbatione populi sit, omnimodis persequamini: presertim cum, ne unus ex minimis contemnatur, precipiat Dominus; similiter autem et ne scandalizetur, importabilem [cum hoc imp.] ferat et terribilem iis qui hoc fecerint, damnationem . Nunc autem et ciuitates omnes [Gr., tote] et multitudines populorum non in pauco super hoc tumultu consistunt: in quo ne nos obnoxii appareamus, omni studio procuremus. Pre omnibus prouidendum est nobis, quod mentem meam commouet, ne occasionem elationis hinc capiant ii qui contra fidem nostram inimici sunt crucis Christi, dicentes, quod usque nunc Christiani errassent. Nisi enim hoc idololatriam esse cognouissent, nequaquam modo manufactorum abiectionem  fecissent. Quod quantam iniuriam et depositionem inferat fidei que in Christum est, unusquisque confessus exstiterit. Siquidem et hoc quasi quid uerisimile profecto dicturi sunt, quoniam his qui semel errauerunt, omnino persuaderi non poterit [Gr., omnino dande non sunt aures]; quippe penes quos ueritas non est. Porro quid plura dixerim, cum et ipsi per cuncta piissimi et amici Christi imperatores nostri tabulam ueraciter proprii deitatis amoris, id est imaginem que ante regalia est, erigentes, et in ea apostolorum et prophetarum imponentes effigies, et horum de Domino inscribentes uoces, confidentie sue glorificationem salutarem crucem esse predicauerunt? Capitula uero sunt, que dicunt, per imagines [Gr., Caput uero eorum  qui dicuntur, per imag.] diuersas Deum operatum miracula, de quibus multi multam historiam texere uolunt; utputa infirmitatum medelas, quas et ipsi nos experti sumus, et circumuentionum resolutiones, quas in somnis per picturas crebro conspeximus [Gr., et crebras depictorum in somnis uisiones]. Porro maxime omnium manifestissimum, et nullam controuersiam uel ambiguitatem sustinens, est, quod imago que pridem Sozopoli Pisidie intemerate Dei genitricis fuit, ex depicta palma sua unguenti emanationem profuderit. Cuius miraculi testes sunt multi. Licet autem nunc huiuscemodi non fiat opus miraculi, non tamen incredibilia erunt priora, ne pari modo incredibilia iudicentur que in Actibus apostolorum sunt descripta, in principio predicationis,  signa diuersa et carismata Spiritus, que nunc minime patrantur; amatore hominum uidelicet Deo per talem condescensionem eos qui infirmiores erant [sunt], potentiores in fide sua perficiente, et pariter suam uirtutem etiam per hos [per hec] ostendente, quemadmodum apostolorum factum est tempore. Aliquando enim horum umbra, aliquando uero uestium sublata [Gr., de uestibus pendentia] sudaria sanitates prestabant. Sicut ergo in illis non omnis corporis umbra, sed Petri tantummodo dabat laborantibus medelam: similiter et sudaria non omnis uestimenti, sed Pauli solummodo sanabant infirmos, in satisfactionem fidei eius qui ab ipsis predicabatur, qui gratiam suam etiam per inanimata demonstrabat:  ita et super imaginibus sepe fieri placuit; non in omni imagine uel pictura talis specie beneficii inter credentes effecta, sed in solis sanctorum, uel etiam eiusdem Domini: quo non suapte intelligerentur sanitates accedere, sed ex sola gratia Dei nostri. Dignum autem, ut reor, est, neque illud pretermittamus, quod Eusebius Pamphili in ecclesiastica Historia posuit, quia in Paneade ciuitate, quam Cesaream Philippi Euangelium nominat, fertur domum esse sanguinis fluxum patientis [passe] mulieris, que fimbria Saluatoris sanata est, sicut scriptum est in Euangeliis . Cuius domus pro foribus aiunt statuam de ere factam stare, imaginem ferentem Domini; contra quam formam mulieris genibus prouolute consistere, palmis extensis  supplicanti similem; in recordationem miraculi quod factum est circa se, hoc ab ea sollicite acto: et quod ad pedes statue in nomine Domini facte, herba quedam oritur noua specie ac ignota, que uariorum languorum medicamentum est; quod per seipsum uidisse Eusebius ait: manifeste Saluatore proprie gratie dispensatorie insignia faciente ad fidem muliercule; ostendente quod nos superius indicauimus, quia non simpliciter tractanda [accipienda] sunt que geruntur, sed intentio ei [facientis] est comprobanda. Dicit autem idem Eusebius quod et apostolorum imagines Petri et Pauli, atque ipsius Christi, per colores estimatas [Gr., conseruatas] in picturis aspexerit. Non autem hoc dicimus nos, ut statuas eneas facere studeamus, sed ut  insinuemus quoniam et illud secundum gentilem consuetudinem factum, non renuente, sed uolente Domino, ut in ipso demonstretur per plurimum tempus ipsius bonitatis miraculum: [a 1Kb] quod apud nos uenerabilius est qualiter obtinens mos, doceat commemorationis [Gr., morem, qui apud nos obtinuit magis pie quodammodo, non est fas uituperare. In his igitur absoluatur nostre com.] sermo. Deus autem ueritatis, qui deduxit nos in omnem ueritatem, et omnem dissensionis occasionem, et turbationis causam a nostris abigit animabus, unanimiter uno spiritu glorificantes eum supercelesti regno dignos efficiat.

Tarasius sanctissimus patriarcha dixit: Clamauerunt custodes Ecclesie catholice, sancti uidelicet  Patres nostri, qui semper supra intelligibiles eius uigilantes arietes [intelligibilia propugnacula], omne prelium et inane uerbum repulerunt; et hanc indiscerptam seruantes, uniuersam phalangem aduersantium persecuti sunt, et una cum ueteribus heresibus et errorem noue prauitatis Christianos calumniis appetentium pupugerunt gladio spiritus. Dicamus ergo cuncti una uoce cum magistro nostro, Paulo uidelicet diuino apostolo: Christus pax nostra, qui  fecit utraque unum . Ipsum decet gloria, honor et adoratio cum Patre et sancto Spiritu, nunc et semper et in secula seculorum. Amen.

Sancta synodus dixit: Diuinitus sonantium Patrum doctrine nos correxerunt! Ex ipsis haurientes ueritatem potati sumus! Eos sequentes, mendacium persecuti sumus! Ab eis edocti, uenerabiles imagines salutamus! Patres predicant, filii obedientie sumus, et congratulamur in facie matris, traditione Ecclesie catholice! Credentes in unum Deum, in Trinitate laudandum, honorabiles imagines salutamus! Qui sic se non habent, anathema sint; qui ita non sentiunt, procul ab Ecclesia pellantur! Nos antiquam legislationem Ecclesie catholice sequimur! Nos iura Patrum conseruamus! nos eos qui addunt quid, uel  auferunt, ex catholica Ecclesia anathematizamus! Nos subintroductam nouitatem Christianos accusantium anathematizamus! Nos uenerabiles iconas salutamus! Nos eos qui sic se no habent, anathemati submittimus! Christianos accusantibus, id est, imagines confringentibus anathema sit! His qui assumunt dicta sancte Scripture, que sunt contra idola, in uenerabiles imagines, anathema! His qui non salutant sanctas ac uenerabiles iconas, anathema! His qui appellant sacras imagines idola, anathema. His qui dicunt, quod ueluti ad deos Christiani, ita ad iconas accedant, anathema! His qui communicant scienter iniuriam et inhonorantiam inferentibus uenerabilibus imaginibus, anathema! His qui dicunt quod, excepto Christo Domino nostro, alius nos eruerit  ab idolis, anathema! His qui audent dicere catholicam Ecclesiam idola aliquando recepisse, anathema!

Et postquam prolati sunt prefati anathematismi per chartam, sancta synodus, legente Euthymio episcopo Sardis, pronuntiauit subter annexa.

Dei et Saluatoris nostri Iesu Christi diuinum adimplentes preceptum, sancti Patres nostri lucernam sibi diuine cognitionis ab eo datam non sub modio absconderunt, sed supra candelabrum posuerunt utilissimi magisterii, ut luceat omnibus qui in domo, id est, qui in Ecclesia catholica nati sunt: ne forte offendat aliquis eorum qui pie confitentur Dominum ad lapidem heretice et male opinionis pedem suum. Ipsi enim omnem errorem hereticorum foras expellunt,  et putrefactum membrum, si insanabiliter elanguet, excidunt; et uentilabrum habentes, aream purgant: et triticum quidem, id est, uerbum quod nutrit, quodque confirmat cor hominis, includunt in horreo catholice Ecclesie: paleam autem heretice ac male opinionis foras proiicientes, comburunt igne inexstinguibili . Quamobrem sancta et uniuersalis hec synodus beneplacito Dei et nutu piorum et fidelissimorum imperatorum nostrorum, Irene  noue Helene, ac noui Constantini huius Deo conseruandi germinis, congregata secundo in hac Niceensium clara metropoli, per lectionem considerans memorabilium et beatorum Patrum nostrorum dogmata, ipsum quidem Deum glorificat, a quo illis datus est sermo ad doctrinam nostram, et ad perfectionem catholice et apostolice Ecclesie: aduersus uero eos qui non sentiunt ea que illi, sed obumbrare moliuntur eam que uere est ueritas, per nouitatem suam, psalmi concinunt uocem: Quanta malignati sunt inimici in sancto tuo, et gloriati sunt dicentes, quia non est magister, et nos non cognoscet tractantes dolose uerbum ueritatis . Nos autem per omnia eorumdem deiferorum Patrum nostrorum dogmata et precepta tenentes, predicamus  uno ore et uno corde, nichil addentes, nichil auferentes ex his que ab illis tradita sunt nobis; sed in his roboramur, in his confirmamur: ita confitemur, ita docemus, quemadmodum sancte ac uniuersales sex synodi definierunt et firmauerunt. Et credimus in unum Deum Patrem omnipotentem, omnium factorem uisibilium et inuisibilium: et in unum Dominum Iesum Christum unigenitum Filium et uerbum eius, per quem omnia facta sunt. Et in Spiritum sanctum Dominum et uiuificantem, consubstantialemque et consempiternum eidem Patri et Filio eius, qui una cum eo sine initio est. Trinitatem inconditam, indiuisam, incomprehensibilem, incircumscriptam: eamdem totam ac solam seruitute [latria] colendam, et adorandam, et uenerandam: unam  deitatem, unam dominationem, unam potestatem, unum imperium et potentiam, que personis diuiditur indiuise, et substantia copulatur diuise. Confitemur et unum eiusdem sancte et consubstantialis Trinitatis, Dominum nostrum Iesum Christum uerum Deum in nouissimis diebus propter nostram salutem incarnatum et hominem factum, saluasse per salutiferam dispensationem suam, passionemque ac resurrectionem, et in celos regressionem, genus nostrum, et nos liberasse ab errore idolorum; et ut ait propheta: Non legatus, non angelus, sed ipse Dominus saluauit nos . Quem et nos sequentes, et huius uocem propriam facientes, magna uoce clamamus: Non synodus, non principum imperium, non coniuratio Deo odibilis, ab idolorum errore  liberam fecerunt Ecclesiam, quemadmodum Iudaicum delirauit concilium, quod contra uenerabiles imagines infremuit; sed ipse glorie Dominus incarnatus Deus nos saluauit, et ab idolica deceptione eripuit. Ipsi igitur gloria, ipsi grates, ipsi gratiarum actio, ipsi laus, ipsi magnificentia ipsius: redemptio ipsius salus, qui saluare solus in perpetuum [perfecte] potest, et non aliorum, qui de humo ueniunt, hominum. Ipse in nobis, in quos fines seculorum deuenerunt, per incarnatam dispensationem suam prenuntiatos prophetarum suorum affatus terminauit, inhabitans in nobis, et inambulans, et delens nomina idolorum a terra, sicuti iam scriptum est. Salutamus autem et Dominicas et apostolicas  et propheticas uoces, per quas honorare et magnificare didicimus, primo quidem eam que proprie ac ueraciter est Dei genitrix, et superior celestibus cunctis uirtutibus; sanctasque et angelicas uirtutes, atque beatos et laudabilissimos apostolos, prophetasque et gloriosos martyres, qui pro Christo certauerunt; atque sanctos et deiferos magistros, et omnes sanctos uiros: et horum expetere intercessiones, ut ualentes nos familiares reddere regi omnium Deo, custodientes uidelicet mandata eius, et in uirtutibus uiuere procurantes. Insuper salutamus et figuram pretiose ac uiuifice crucis, et sancta lipsana sanctorum; et sanctas ac uenerabiles iconas recipimus et salutamus, atque amplectimur secundum antiquam traditionem sancte catholice Dei  Ecclesie, id est, sanctorum Patrum nostrorum, qui et has susceperunt, et stabilierunt fore in cunctis Dei ecclesiis, et in omni loco dominationis eius. Porro has pretiosas et uenerabiles iconas, ut predictum est, honoramus et salutamus, ac honoranter adoramus: hoc est, magni Dei et Saluatoris nostri Iesu Christi humanationis imaginem, et intemerate domine nostre sanctissime Dei genitricis, ex qua ipse uoluit incarnari, et saluare atque liberare nos ab omni impia idolorum uesania: sanctorum etiam et incorporalium angelorum: ut homines enim iustis apparuerunt. Similiter autem et diuinorum ac famosissimorum apostolorum, deiloquorum etiam prophetarum, et certatorum martyrum, et sanctorum uirorum figuras et effigies, utpote per picturam  suam in recordationem et memoriam adducere nos ualentes, et ad principale attrahere, atque participes facere alicuius sanctificationis. Hec ita sapere et didicimus et roborati sumus a sanctis Patribus nostris, et ab eorum diuinitus tradito magisterio. Et gratias Deo super inenarrabili dono suo, quia in finem non deseruit nos, neque reliquit uirgam peccatorum super sortem iustorum, ut non extendant iusti ad iniquitatem manus suas, id est, actuales operationes suas: sed bene fecit bonis et rectis corde, quemadmodum hymnographus Dauid melodice cecinit; cum quo et residuum psallimus: Quia de cetero declinantes in obligationes adducet Dominus cum operantibus iniquitatem: et pax super Isrel Dei .


Interpretatio subscriptionis Romanorum.


In nomine Domini Iesu Christi Petrus, misericordia Dei archipresbyter sancte Ecclesie catholice et apostolice, et locum complens Adriani sanctissimi et apostolici pape senioris Rome, omnes recipiens qui conuersi sunt ab impia heresi reprobantium uenerabiles imagines, secundum doctrinam et traditionem sanctorum Patrum nostrorum, omnia que superius efferuntur, approbans et consentiens, subscripsi.

Petrus, misericordia Dei presbyter et hegumenus monasterii sancti Sabbe, et locum complens Adriani sanctissimi et apostolici pape senioris Rome, omnes  recipiens qui conuersi sunt ab impia heresi reprobantium uenerabiles imagines secundum doctrinam traditionemque sanctorum Patrum nostrorum, omnia que superius efferuntur, approbans et consentiens, subscripsi.

Tarasius [a 1Kb] , misericordia Dei episcopus Constantinopoleos noue Rome, confirmans sic se habere ueritatem omnia que superius efferuntur, libenter admittens, his subscripsi.

Ioannes, misericordia Dei presbyter et patriarcharum syncellus, locum retinens trium apostolicarum sedium, Alexandrie, Antiochie, et Hierosolymorum, omnibus que preferuntur in hoc textu, consentio, et conueniens subscripsi mea manu.

Thomas, misericordia Dei presbyter et hegumenus  monasterii sancti Patris nostri Arsenii in Aegypto siti, locum retinens trium apostolicarum sedium, Alexandrie, Antiochie, et Hierosolymorum, omnibus que preferuntur in hoc textu consentio, et concordans subscripsi.

Agapius indignus episcopus Cesarie Cappadocie libenter omnia que prescripta sunt, suscipiens, subscripsi.

Ioannes episcopus Ephesi libenter omnia que prescripta sunt, suscipiens, subscripsi.

Constantinus episcopus Constantie Cypriorum insule, secundum ea que superius efferuntur, quamque nos confessi sumus orthodoxam fidem, suscipio, et saluto sacras et uenerabiles iconas, et honorabiliter adorans, subscripsi.

 Theophilus indignus episcopus Thessalonice libenter omnia prescripta suscipiens, subscripsi.

Basilius indignus episcopus Ancyre Galatie libenter omnia que prescripta sunt, suscipiens, subscripsi.

Leo episcopus Heraclie Thracie similiter.

Nicolaus indignus episcopus Cyzici omnia que prescripta sunt, libenter admittens, subscripsi.

Euthymius indignus episcopus Sardorum libenter omnia que prescripta sunt, suscipiens, subscripsi.

Petrus indignus episcopus Nicomedie libenter que scripta sunt, suscipiens, subscripsi.

Elias peccator, episcopus Cretensium insule, libenter omnia que prescripta sunt, suscipiens, subscripsi.

 Hypatius indignus episcopus Nicee Bithyniensium prouincie libenter omnia que prescripta sunt, suscipiens, subscripsi.

Stauracius peccator, episcopus Chalcedonis, omnia que prescripta sunt, libenter suscipiens, subscripsi.

Leo, gratia Dei presbyter sanctissime Dei apostolice magne Ecclesie, et princeps monasteriorum, et defensor sanctissime Dei Ecclesie, libenter omnia que prescripta sunt, suscipiens, subscripsi.

Epiphanius peccator, diaconus sanctissime Ecclesie Catane Siculorum prouincie, et uicarius Thome  sanctissimi archiepiscopi Sardinie, sequor ut debent rationabiles pecudes pastorum uoces, quemadmodum Dominus ait, quia oues mee uocem meam audiunt . Ergo et ego pastorum rectas uoces sequens, per uestigia eorum incedere propono: quibus et consentiens in omnibus testimoniis ipsorum que lecta sunt, subscripsi.

Nicephorus indignus episcopus Dyrrachianensium prouincie, Illyricianensium regionis, libenter omnia que prescripta sunt, suscipiens, subscripsi.

Nicolaus monachus hegumenus, et ex persona throni Tyanorum, libenter omnia que prescripta sunt, suscipiens, subscripsi.

Daniel peccator, episcopus Amasee, libenter omnia que prescripta sunt, suscipiens, subscripsi.

 Georgius indignus presbyter, et ex persona throni Nazianzi, libenter omnia que prescripta sunt, suscipiens, subscripsi.

Constantinus indignus episcopus Gangrensium, similiter omnia que prescripta sunt, suscipiens, subscripsi.

Nicetas peccator, episcopus Claudiopoleos, libenter omnia que prescripta sunt, suscipiens, subscripsi.

Gregorius exiguus episcopus Neocesarie libenter omnia que prescripta sunt, suscipiens, subscripsi.

Gregorius indignus episcopus Pisinuntensium libenter omnia que prescripta sunt, suscipiens, subscripsi.

Theodorus indignus episcopus Myrorum Lycie  libenter omnia que prescripta sunt, suscipiens, subscripsi.

Eustathius indignus episcopus Laodicee Phrygarum prouincie libenter omnia que prescripta sunt, suscipiens, subscripsi.

Michel indignus episcopus Synadensium, libenter omnia que prescripta sunt, suscipiens, subscripsi.

Gregorius [Georgius] indignus episcopus Antiochie Pisidie libenter omnia que prescripta sunt, suscipiens, subscripsi.

Theophylactus indignus diaconus exarchus, et ex persona clare metropoleos Carie, libenter omnia que prescripta sunt, suscipiens, subscripsi.

Leo indignus episcopus Iconii libenter omnia que prescripta sunt, suscipiens, subscripsi.

 Anastasius indignus episcopus Nicopoleos ueteri Epiri libenter omnia que prescripta sunt, suscipiens, subscripsi.

Constantinus indignus episcopus Perge, libenter omnia que prescripta sunt, suscipiens, subscripsi.

Gregorius peccator, presbyter, et ex persona throni Traianopoleos Thracensium regionis, libenter omnia que prescripta sunt, suscipiens, subscripsi.

Leo indignus episcopus Rhodi libenter omnia que prescripta sunt, suscipiens, subscripsi.

Christophorus indignus episcopus Phasidis, id est, Trapezuntinensium, libenter omnia prescripta suscipiens, subscripsi.

 Manuel indignus episcopus Hadrianopoleos libenter omnia que prescripta sunt, suscipiens, subscripsi.

Nicolaus indignus episcopus Hierapoleos Phrygarum prouincie libenter omnia que prescripta sunt, suscipiens, subscripsi manu mea.

Basilius indignus episcopus ciuitatis Silei libenter omnia que prescripta sunt, suscipiens, subscripsi.

Galato exiguus presbyter, et ex persona [Stephani] archiepiscopi Sicilie, libenter omnia que prescripta sunt, suscipiens, subscripsi.

Theophylactus indignus episcopus Euchaitensium libenter omnia que prescripta sunt, suscipiens, subscripsi.

Cyrillus monachus, et ex persona Ioannis [monachi] episcopi Gothie, enutritus apostolicis predicationibus  et Patrum traditionibus, et que nunc prescripta sunt, suscipiens, subscripsi.

Theodorus indignus episcopus Seleucie, libenter omnia que prescripta sunt, suscipiens, subscripsi.

Stephanus indignus episcopus ciuitatis Sugdensium [Sugdensium] libenter omnia que prescripta sunt, suscipiens, subscripsi.

Antonius indignus monachus, et ex persona throni Smyrne, libenter omnia que prescripta sunt, suscipiens, subscripsi.

Constantinus episcopus Chii [Gr. et ms. Iol., Rhegii] libenter omnia que prescripta sunt, suscipiens, subscripsi

Ioannes miser et peccator cacomonachus [peccator  monachus], locum faciens Procopii reuerendissimi episcopi, consona Patribus per omnia sapiens, subscripsi.

Theodorus indignus episcopus Catane, ratum ducens semper amatores ueritatis et sanctorum Patrum doctrinam et uestigia sequi, atque rectis eorum uenustari dogmatibus; his et ego taxari [id est, annumerari] festinans, consentiens omnibus que ab eis edicta sunt, iis que prescripta sunt, subscripsi.

Ioannes indignus episcopus Tauromenie, concorditer per omnia sanctorum Patrum doctrinas et testimonia eorum que prolata sunt, sequens, subscripsi.

Gaudiosus indignus episcopus Missine [Messane],  concorditer per omnia sanctorum Patrum doctrinas et testimonia eorumdem, que prolata sunt, subsequens, subscripsi.

Theodorus indignus episcopus Panormi, concorditer doctrinas et testimonia eorum que prescripta sunt, sequens, subscripsi.

Constantinus indignus episcopus Leontine, concorditer per omnia sanctorum Patrum doctrinas et testimonia eorum que prelecta sunt sequens, subscripsi.

Stephanus indignus episcopus Bibonensium, concorditer per omnia sanctorum Patrum doctrinas et testimonia eorum que prelata sunt, sequens, subscripsi.

 Ioannes indignus episcopus Treocaleos definiens, similiter subscripsi.

Theodoricus [Theodorus] indignus episcopus Tauriane, concorditer per omnia sanctorum Patrum doctrinas et testimonia eorum que prelata sunt, sequens, subscripsi.

Cristophorus indignus episcopus sancte Cyriace, concorditer per omnia sanctorum Patrum doctrinas et testimonia eorum que prelata sunt, sequens, subscripsi.

Basilius indignus episcopus Liparetensium insule, superius latis sanctorum Patrum doctrinis conueniens in omnibus, subscripsi.

Theotimus indignus episcopus Crotonensium, superius prolatis sanctorum Patrum testimoniis consentiens  in omnibus, subscripsi.

Constantinus indignus episcopus Carine, superius prolatis testimoniis sanctorum Patrum consentiens in omnibus, subscripsi.

Theophanes episcopus Lilybei similiter.

Theodorus episcopus Tropeorum similiter.

Sergius episcopus Nicoterensium similiter.

Theodorus episcopus Bizye similiter.

Maurianus episcopus Pompeiopoleos similiter.

Ioannes episcopus Salonentiane similiter.

Eustratius episcopus Bithyniensium prouincie similiter.

Petrus episcopus Germiensium similiter.

Ioannes episcopus Arcadiopoleos similiter.

Constantinus presbyter, et ex persona throni Sebastopoleos,  similiter.

Gregorius presbyter, et ex persona Nicete episcopi Colonie, similiter.

Sisinnius episcopus Parii similiter.

Epiphanius episcopus Mileti similiter.

Niceta episcopus Preconnesi similiter.

Ioannes presbyter, et ex persona Nicete episcopi Colonie, similiter.

Ursus episcopus Auaritianensium Ecclesie similiter.

Eustratius episcopus Methymne similiter.

Leo episcopus Cii similiter.

Ioannes episcopus Apri similiter.

Theophylactus episcopus Cypsellorum similiter.

Laurentius episcopus sancte Apsaretianensium  Ecclesie similiter.

Leo episcopus Carpathi similiter.

Eustathius episcopus Crotadensium similiter.

Cyriacus episcopus Zyparensium [Drizyparensium] similiter.

Leo episcopus Mesembrie similiter.

Gregorius episcopus Dercensium similiter.

Theodorus [Gr., Theodosius] episcopus Amorii similiter.

Ioannes episcopus Nysse similiter.

Georgius episcopus imperialium Thermarum similiter.

Georgius episcopus Camulianorum similiter.

Soterichus episcopus Ciscissensium similiter.

 [Theophylactus Typepensium similiter.]

Theophylactus episcopus Tralle similiter.

Constantinus episcopus Mastaurorum similiter.

Georgius episcopus Briulensium similiter.

Ignatius episcopus Prine similiter.

Constantinus presbyter, et ex persona throni Agathe [Agae], similiter.

Theodosius episcopus Nysse similiter.

Basilius episcopus Magnesie similiter.

Basilius episcopus Magnesie Meandri similiter.

Sabbas episcopus Ancensium similiter.

Nicephorus presbyter, et ex persona episcopi Gargarensium, similiter.

Georgius episcopus Paleaspoleos similiter.

Theophanes episcopus Chalche [Cale: Calohe]  similiter.

Leo episcopus Algizensium similiter.

Nicodemus episcopus Euazensium similiter.

Lycastus episcopus uaretensium similiter.

Theognius presbyter, et ex persona Philippi episcopi Sion, similiter.

Theophanes episcopus Lebendi similiter.

Stratonicus episcopus Cyme similiter.

Eustathius episcopus Erythrensium similiter.

Theophilus episcopus Tymni similiter.

Cosmas episcopus Myrine similiter.

Olbianus episcopus Elee similiter.

Pardus episcopus Pitane similiter.

Basilius episcopus Pergamensium similiter.

Basilius episcopus Atrammytii similiter.

 Marianus [Gr., Marinus] episcopus Atandri similiter.

Ioannes episcopus Assi similiter.

Leo episcopus Phocie similiter.

Ioannes episcopus Rhedesti similiter.

Ioannes episcopus Pannii similiter.

Melchisedech episcopus Calliopoleos similiter.

Theophylactus episcopus Chariopoleos similiter

Leonides episcopus Madyti, id est Cole, similiter.

Sisinnius episcopus Zuruli [Tzurulli] similiter.

Thomas episcopus Daonii similiter.

Gregorius episcopus Theodoropoleos similiter.

Sisinnius episcopus Chalcidis similiter.

Beniamin episcopus Lizycensium [Licizensium] similiter.

 Ioannes episcopus Bryseos similiter.

Spyrido episcopus [ueteris] Palee Cythrensium similiter.

Eustathius episcopus Golensium [Sotensium] similiter.

Theodorus episcopus Citii similiter.

Georgius episcopus Trimithuntensium similiter.

Alexander episcopus Amathuntensium similiter.

Constantinus episcopus Iliopoleos similiter.

Synesius episcopus Nessi similiter.

Theophilus episcopus Anastasiopoleos similiter.

Leo episcopus Minzi similiter.

Petrus episcopus Asponensium similiter.

Anthimus episcopus uerinopoleos similiter.

 Michel episcopus Melitupoleos similiter.

Sisinnius episcopus Adrie [Adranie, Hadriani] similiter.

Theodorus episcopus Germe similiter

Basilius episcopus Hadranuthyrensium similiter

Leo episcopus Pemaninensium similiter.

Symeon episcopus Oce similiter.

Strategius episcopus Dardani similiter.

Ioannes episcopus Lampsaci similiter.

Theodotus episcopus Palatensium similiter.

Leo episcopus Traculensium similiter.

Niceta episcopus Hylei similiter.

Theodorus episcopus Abydi similiter.

Leo episcopus Troadensium similiter.

Anastasius episcopus Tripoleos similiter.

 Ioannes episcopus Tabalensium similiter.

Stephanus episcopus Salensium similiter.

Stephanus episcopus Silandri similiter.

Nicolaus episcopus Pericommatos similiter.

Ises presbyter, et ex persona throni Thyaterensium, similiter.

Ioannes episcopus Setensium similiter.

Constantinus episcopus Acrasi similiter.

Theophanes episcopus Meonie [Lymeorum] similiter.

Michel episcopus Stratonicie similiter.

Lycastus episcopus Philadelphie similiter

Michel episcopus Stalle similiter.

Gregorius episcopus Gordi similiter.

Ioannes episcopus Dalde similiter.

 Eustathius episcopus Hyrcane similiter.

Ioseph episcopus Attalie similiter.

Theopistus episcopus Hermocapelie similiter.

Zacarias episcopus Hierocesarie similiter.

Michel episcopus Cerasensium similiter.

Daniel [Dauid] episcopus Helenupoleos similiter.

Cyrion episcopus Lophi similiter.

Basilius presbyter, et ex persona Dascym, similiter.

Theophylactus episcopus Apolloniadis similiter.

Constantinus episcopus Cesarie Bithynie similiter.

Georgius episcopus Basilinupoleos similiter.

Leo episcopus Neocesarie [siue Aristes] similiter.

Nicephorus episcopus Adrani similiter.

Theodorus episcopus Pruse similiter.

 Epiphanius episcopus Lampe similiter.

Theodorus episcopus Heracliupoleos similiter.

Anastasius episcopus Cnossi similiter.

Melito episcopus Cydonie similiter.

Leo episcopus Cisami similiter.

Theodorus episcopus Subritensium similiter.

Leo episcopus Phenicis similiter.

Ioannes episcopus Arcadie similiter.

Epiphanius episcopus Eleuthernie similiter.

Photinus episcopus Cantani similiter

Sisinnius episcopus Chersonesi similiter

Gregorius presbyter, et ex persona throni Cephallenie, similiter.

Philippus episcopus Corcyrensium similiter.

 Antonius episcopus Trezene similiter.

Petrus episcopus Monembasie similiter.

Gabriel episcopus Aegine similiter.

Leo episcopus Porthmi similiter.

Philippus episcopus Orei similiter.

Leo episcopus Zacynthi similiter.

Leo episcopus Line similiter.

Niceta episcopus Melle similiter.

Neophytus episcopus Gordouersorum similiter.

Ioannes episcopus Tennensium [Stennon: Etennensium] similiter.

Leo episcopus Aspendi similiter.

Constantinus episcopus Zalensium similiter.

Gregorius episcopus Sinope similiter.

Martinus [Marinus] diaconus, et ex persona Theodori  episcopi Andrapensium, similiter.

Andronicus presbyter, et ex persona Ioannis episcopi Zalichensium, similiter.

Constantinus episcopus Sasimensium similiter.

Gregorius episcopus Amastre similiter.

Heraclius episcopus Iunopoleos similiter.

Niceta episcopus Dadybrensium similiter.

Theophanes episcopus Sorensium similiter.

Ioannes episcopus Heraclie similiter.

Theophilus episcopus Prusiadis similiter.

Constantinus episcopus Cratie similiter.

Niceta episcopus Rizei similiter.

Constantinus episcopus Polemonii similiter.

Theodorus episcopus Comanensium similiter.

Ioannes episcopus Cerasuntensium similiter.

 Nicephorus episcopus Clanei similiter.

Leo episcopus Trocnadensium similiter.

Ioannes diaconus, et ex persona throni Phaselidis, similiter.

Theodorus episcopus Pinnarensium similiter.

Stephanus episcopus Canue similiter.

Anastasius episcopus Patrensium [Patarensium] similiter.

Georgius episcopus Nase similiter.

Constantinus episcopus Candicensium similiter.

Leo episcopus Corydalensium similiter.

Nicodemus episcopus Sidymensium similiter.

Leo episcopus Limyrensium similiter.

Constantinus episcopus Tlensium similiter.

Petrus diaconus, et ex persona throni Oricandensium  similiter.

Stephanus episcopus Araxi similiter.

Georgius episcopus Oeniandi similiter.

Constantinus episcopus Combensium similiter.

Stauracius episcopus Zenopoleos similiter.

Gregorius episcopus Cibyre similiter.

Basilius episcopus Tabensium similiter.

Dorotheus episcopus Neapoleos similiter.

Constantinus episcopus Alabandensium similiter.

Dauid episcopus Iassi similiter.

[Gregorius episcopus Mylasensium similiter.]

Sergius episcopus Bargylensium similiter.

Gregorius episcopus Heraclie Latomi similiter.

Ioannes episcopus Mybdi similiter.

 Stauracius episcopus Stadie similiter.

Gregorius episcopus Stratonice similiter.

Niceta diaconus, et ex persona throni Halicarnassi. similiter.

Michel episcopus Cheretopensium similiter.

Pantaleon episcopus ualentie similiter.

Georgius episcopus Peltensium similiter.

Christophorus episcopus Antanasi similiter.

Leo episcopus Eumenie similiter.

Philippus episcopus Tranupoleos similiter.

Leo episcopus Aleensium similiter.

Paulus episcopus Acmonie similiter.

Gregorius episcopus Timenutensium similiter.

Nicephorus episcopus Luidensium similiter.

Georgius episcopus Aptie similiter.

 Ioannes episcopus Sybeos similiter.

Zacarias episcopus Trapezupoleos similiter.

Leo episcopus Sebastie similiter.

Theophylactus presbyter, et ex persona throni, Georgii Hypsi episcopi, similiter.

Constantinus episcopus Eucarpie similiter.

Andreas episcopus Cedisosi similiter.

Dositheus episcopus Psonuntensium, id est, Collapses [Gr., Colossensium: Collassais], similiter.

Constantinus episcopus Cottyaii similiter.

Niceta episcopus Nacolie similiter.

Leo episcopus Docimii similiter.

Ioannes presbyter, et ex persona throni Hectorii,  similiter.

Michel episcopus Hierapoleos similiter.

Nicolaus episcopus Phytie similiter.

Theophylactus episcopus Cinnaboreos similiter.

Damianus episcopus Myri similiter.

Christophorus episcopus Prymisi similiter.

Niceta episcopus Augustopoleos similiter.

Georgius episcopus Midei similiter.

Constantinus episcopus Ambladensium similiter.

Stephanus presbyter, et ex persona throni Ostri, similiter.

Georgius [Gregorius] presbyter, et ex persona throni ciuitatis Polybati [Poleos: Polyboti] similiter.

 Sisinnius episcopus Philomelii similiter.

Michel episcopus Papensium similiter.

Sisinnius episcopus Apamie Ciboti similiter.

Constantinus episcopus Comane similiter.

Nicephorus episcopus Adadensium similiter.

Petrus episcopus Totiassii similiter.

Theodosius episcopus Sygalassi similiter.

Leo episcopus Bare similiter.

Petrus episcopus Seleucie similiter.

Nicephorus episcopus Phlogensium similiter.

Marinus episcopus Magydensium similiter.

Leo episcopus Andidensium similiter.

Stephanus episcopus Parnassi similiter.

Bardanes episcopus Doarensium similiter.

 Eustratius episcopus Dabellii [Debelti] similiter.

Euphemius [Euthymius] episcopus Sozopoleos similiter.

Theodosius episcopus Bulgarophygi similiter.

Georgius episcopus Plotinopoleos similiter.

Basilius episcopus Perberei similiter.

Michel episcopus Pamphili similiter.

Ruben episcopus Scopeli similiter.

Sisinnius episcopus Garielensium similiter.

Callistus episcopus Eudiociadis similiter.

Constantinus episcopus Ligynensium similiter.

Ioannes episcopus Cudrulensium similiter.

Theodorus episcopus Cremnorum similiter.

Constantinus episcopus Hadriane similiter.

 Theophilus episcopus Chii similiter.

Galatius episcopus Meli similiter.

Sergius episcopus Leri similiter.

Manzo episcopus Diocesarie similiter.

Eustathius episcopus Celentereos [forte Celendereos] similiter.

Zacarias episcopus ciuitatis Cardabunthensium similiter.

Sisinnius episcopus Mosbadensium similiter.

Eustathius episcopus Lami similiter.

Theodorus episcopus Germanicopoleos similiter.

Sisinnius episcopus Syce similiter.

Constantinus episcopus Dalisandi similiter.

Leo episcopus Sibelensium similiter.

Stephanus episcopus Philadelphie similiter.

 Eudoxius presbyter et monachus, et ex persona throni Metellupoleos, similiter.

Constantinus episcopus Andri similiter.

Eustathius episcopus Teni similiter.

Theodorus episcopus Cadensium similiter.

Michel episcopus Tiberiopoleos similiter.

Constantinus episcopus Ancyre similiter.

Ioannes episcopus Azanensium similiter.

Theophylactus episcopus Mosynensium similiter.

Basilius episcopus Dionysupoleos similiter.

Stephanus episcopus Synnai similiter.

Sabbas monachus et hegumenus monasterii Studii similiter.

Gregorius hegumenus Hormisde similiter.

 Symeon hegumenus Chore similiter.

Ioannes hegumenus Pagurii similiter.

Eustathius hegumenus Maximi [Maximini] similiter.

Ioseph hegumenus et archimandrita Heraclii similiter.

Thomas monachus, et ex persona Ioannis hegumeni Chenolacci, similiter.

Plato hegumenus et archimandrita Saccudeonis similiter.

Theodorus hegumenus et archimandrita Pandi similiter.

Macarius hegumenus et archimandrita Barda similiter.

 Strategius monachus sancte Sion similiter.

Gregorius hegumenus Hyacinthi similiter.

Ioseph hegumenus Acemitensium [Acemitorum] similiter.

Michel hegumenus sancti Petri similiter.

Theodorus hegumenus, et archimandrita Bodi, similiter.

Theophylactus monachus Cathon similiter.

Constantinus hegumenus Calaurensium similiter.

Antonius hegumenus Diu similiter.

Hilarion hegumenus Floron similiter.

Niceta hegumenus sancti Alexandri similiter.

Theodorus hegumenus Xerocepu similiter.

Niceta hegumenus Gudila similiter.

 Niceta hegumenus sancti Elie similiter.

Theoctistus hegumenus Auleti similiter.

Constans hegumenus sancti Cyriaci [Quirici] similiter.

Stephanus hegumenus Careonis et archimandrita, similiter.

Nicephorus hegumenus sancte Dei genitricis similiter.

Theophylactus hegumenus sancti Elie similiter.

Ioannes hegumenus Chenolacci similiter.

Paulus hegumenus Baulei [Bistili, Batilei] simliter.

Stephanus hegumenus sancti Errici [Quirici, Cyrici] similiter.

Lazarus hegumenus sancti Autonomi similiter.

 Ignatius hegumenus Syceos similiter.

Gregorius hegumenus Callistrati similiter.

Gregorius hegumenus Monagri similiter.

Sisinnius hegumenus Arite similiter.

Anastasius hegumenus Carnehensium similiter.

Bahanes hegumenus et archimandrita Thermarum similiter.

Petrus hegumenus Homericensium similiter.

Stephanus hegumenus Thermizensium similiter.

Thomas hegumenus Hieragathe similiter.

Theophylactus hegumenus Cathodi similiter.

Nicephorus hegumenus sancti Andree similiter.

Dauid hegumenus sancti Thyrsi similiter.

Leo hegumenus sancti Georgii Cellarum similiter.

 Ioannes hegumenus Laccensium [Laccorum] similiter.

Leo hegumenus Leucu hydatos similiter.

Gregorius hegumenus Agauri [Agabri] similiter.

Isidorus hegumenus Latri similiter.

Dositheus hegumenus Mnemosynon similiter.

Nicephorus hegumenus sancti Sergii Midicionis similiter.

Theodorus hegumenus Amorii similiter.

Theodorus hegumenus Atractensium similiter.

Constantinus hegumenus sanctorum trium Puerorum similiter.

Ioannes hegumenus Celadensium similiter.

Antonius hegumenus Dodecathroni similiter

 Paulus hegumenus Agnyon similiter.

Paulus hegumenus sancti Petri ciuitatis Pemaninensium similiter.

Euschemon hegumenus Crizensium similiter.

Macarius [Gr., Macaris] hegumenus Psarodi similiter.

Epiphanius hegumenus Paranandi similiter.

Antonius hegumenus Peristereonos similiter.

Dauid hegumenus sancti Georgii [Prieti] similiter.

Ioannes hegumenus sancti Zotici similiter.

Agapius hegumenus sancti Thyrsi similiter.

Daniel [Gabriel] hegumenus sanctorum apostolorum Magnesie similiter.

Theodosius hegumenus sancte Dei genitricis Perizetorum similiter.

 Callistus hegumenus diuersorum monachorum [Gr. et ms. Iol., monasterorium] Cypri similiter.

Theophylactus hegumenus Borde similiter.

Theodorus hegumenus Limbi similiter.

Constantinus [Gr., Constans] hegumenus Hippi similiter.

Georgius hegumenus Domnicensium similiter.

Euthymius hegumenus Oxybetensium similiter [a 1Kb] .

Antonius hegumenus Uzie similiter.

Basilius hegumenus sancti Andree similiter.

Philippus Bescessium [Beomorum, Besirentium] similiter.

Basilius hegumenus sancte Dei genitricis Ortycidiensium similiter.

Acacius monachus sancti Orestis similiter.

 Ioannes hegumenus sancti Saluatoris similiter.

Petrus monachus, et ex persona Cellarum [Cellariotum], similiter.

Zacarias hegumenus Syndensium similiter.

Theophilus monachus, et ex persona hegumeni sancte Dei genitricis Photnon, similiter.

Cerycus hegumenus Dolocome similiter.

Sergius hegumenus Gesinensium [Germiorum, Gerpensium] similiter.

Ioannes presbyter sancti Sergii Germion similiter.

Niceta hegumenus Octaorum [Octauini] similiter.

Antonius hegumenus Acraborum similiter.

Petrus hegumenus Platanii similiter.

Marcus hegumenus sancti Ioannis Theologi similiter.

 Leo hegumenus sancte Dei genitricis Saldalensium similiter.

Constantinus hegumenus sancti Stephani Antiosilii similiter.

Theodorus monachus, et ex persona hegumeni sancte Dei genitricis Calocetensium, similiter.

Eutychianus monachus monasterii Callistrati similiter.

Theodotus monachus sancte Dei genitricis Epicanzi similiter.

Ioannes monachus, et ex persona Stephani hegumeni Bonisensium similiter.

 Callistus monachus eiusdem monasterii Bonisensis similiter.

Niceta hegumenus sancte Dei genitricis monasterii Castri Tii similiter.

Samuel monachus archangeli Gabrielis similiter.

Theodosius hegumenus sancte Trinitatis similiter.

Ioannes monachus, et ex persona Strategii hegumeni [sancte Dei genitricis], similiter.

Hilarion [Hilarius] monachus sancte Dei genitricis [Gr. add. Cellarum, Cellion] similiter.

Dositheus [Theodosius] monachus sancti Theodori Sicunde similiter

Paulus hegumenus sancte Dei genitricis Tyrosinun similiter.

 Leo hegumenus sancti Cyriaci similiter.

Epiphanius hegumenus sancte Dei genitricis Limnas similiter.

Georgius hegumenus sancte Dei genitricis similiter.

Cosmas hegumenus sancte Dei genitricis Paradisii similiter.

Euschemon monachus sancti Saluatoris iuxta Byraicum similiter.

Bardas hegumenus, et archimandrita Prusiadis, similiter.

Petrus hegumenus sanctorum apostolorum Castri Protili similiter.

Basilius monachus ciuitatis Amorii sancte Dei genitricis similiter.

 Basilius presbyter, et hegumenus monasterii Oxypetri, similiter.

Philippus hegumenus Eumenie similiter.

Basilius hegumenus sancti Luciani similiter.

Theophylactus hegumenus Pegadii similiter.

Anthimus hegumenus [Gr. et cod Iol., monachus] Psamathi similiter.

Michel hegumenus sancti martyris Georgii similiter.

Christophorus hegumenus Candelarum similiter.

Nicolaus hegumenus Cenurgon similiter.

Sisinnius hegumenus Lithini similiter.

Thomas monachus Mosynensium similiter.

Michel monachus, et ex persona hegumeni monasterii  sancte Dei genitricis Pyrgi, similiter

Gregorius hegumenus sancte Dei genitricis symbolorum similiter.

Ioannes hegumenus sancte Dei genitricis Rudensium similiter.

Constantinus [Cosmas] hegumenus sancti Petri Hydendrensium similiter.

Symeon hegumenus sancte Dei genitricis Abramitensium similiter.

Gregorius hegumenus sancti Clementis similiter.

Theognis hegumenus monasterii sancti apostoli Timothei Cretensium [insule] similiter.

 Ioannes hegumenus sancti martyris Theodori similiter.

Theodosius hegumenus sancte Dei genitricis similiter

 Petrus hegumenus S. Ioannis Deiloqui Cretensium insule similiter.



ACTIO QUINTA.


 In nomine Domini et dominatoris Iesu Christi ueri Dei nostri. Imperio piissimorum et Christi amicorum dominorum nostrorum Constantini et Irene ipsius a Deo redimite matris, anno octauo consulatus eorum, quarto Nonas Octobrias, indictione undecima.

 Conueniente sancta et uniuersali synodo, que per diuinam gratiam et piam sanctionem eorumdem diuinitus roboratorum imperatorum congregata est in Nicensium clara metropoli Bithyniensium prouincie: id est Petro reuerendissimo archipresbytero sanctissime Romane Ecclesie S. Petri apostoli, et Petro reuerendissimo presbytero monacho et hegumeno uenerabilis monasterii sancti Sabbe Rome siti, obtinentibus locum apostolice cathedre sanctissimi et almi archiepiscopi senioris Rome Adriani; Tarasioque sanctissimo et almo archiepiscopo magni nominis Constantinopoleos noue Rome, atque Ioanne et Thoma reuerendissimis presbyteris monachis, et uicariis apostolicarum sedium Orientalis dieceseos.

 Residentibus etiam ante sacratissimum ambonem templi sanctissime magne ecclesie, que cognominatur Sophia, presto existentibus et audientibus gloriosissimis et magnificentissimis, Petrona uidelicet laudabilissimo exconsule patricio, et comite Deo conseruati imperialis obsequii, et Ioanne imperiali ostiario et logotheta militaris logothesii, et tota sancta synodo secundum ordinem precedentem in prima actione: presentibus quoque et Deo amabilibus archimandritis et hegumenis, necnon omni monachica plenitudine [multitudine]; propositis sanctis et intemeratis Dei Euangeliis.

Tarasius sanctissimus patriarcha dixit: Qui manifestationem futurorum per prophetas prenuntiauit Deus, ait per Ieremiam prophetam de his qui nouitatem  in catholicam Ecclesiam introducunt: quia duo mala fecerunt: Me dereliquerunt fontem aque uiue, et foderunt sibi lacus contritos, qui aquam continere non poterunt . Lacus enim contritus est omnis hereticorum sermo, ex quo hauserunt Christianos accusantes hereseos preceptores, et potauerunt simpliciores subuersione turbulenta: quibus ue transmittitur per uocem propheticam . Hebreos enim et Sarracenos, gentiles et Samaritas, insuper et Manicheos atque Phantasticos, id est Theopaschitas imitantes, uoluerunt exterminare uenerabilium imaginum uisionem, que in sancta Dei Ecclesia catholica tradita est ab antiquis temporibus, quemadmodum ostendetur in lectione librorum qui propositi sunt.

 Constantinus sanctissimus episcopus Constantie Cypri dixit: Legantur in redargutionem et publicationem Christianos accusantis pseudosyllogi illius conuentionis.

Leontius deuotus et imperatorius a secretis dixit: Secundum iussionem sancte synodi adsunt diuini  libri, qui legi debent: non solum [autem] illi, sed et maligni nominis hereticorum, qui ab olim honorabilibus imaginibus detraxerunt.

Sancta synodus dixit: Legantur.

Cosmas diaconus [notarius] et cubuclesius, legit:


Sancti Cyrilli archiepiscopi Hierosolymorum institutio secunda, cuius initium est:

Dirum peccatum est, et languorum seuissimus est anime preuaricatio. Et post alia: Quam enim opinionem habes de Nabuchodonosor? Non audisti a Scripturis, quia impiissimus erat, agrestem morem et leoninum propositum habens? Non audisti, quia ossa regum produxit in lucem? non comperisti,  quia populum captiuum transtulit? Non audisti, quia oculos regis excecauit, preostendens ei filios cum occiderentur? Non audisti, quia cherubim rapuit? non dico spirituales illos et supercelestes, sed qui in templo erant constructi supra propitiatorium arce, intra quos loquebatur Deus.

Sanctissimus patriarcha dixit: Intelligamus, qualiter uituperatus sit Nabuchodonosor, qui subuertit cherubim, et qualem penam sit passus.

Sancta synodus dixit: Magna culpa, et magna damnatio [Gr., post lapsum et damnatio].

Sanctissimus patriarcha dixit: Ergo unusquisque sacrum eiicit de ecclesia et subuertit, eidem pene succumbit.

Petronas gloriosissimus patricius dixit: Magnam  penam Nabuchodonosor passus fuit, quia expulsus est de regno, et septem annis mansit in desertis, sicut bos comedens herbas .

Cosmas diaconus, notarius et cubuclesius, legit:


Sancti Symeonis Columnalis, qui in mirabili monte fuit, epistola quinta ad imperatorem Iustinum Iuniorem.

Quis dabit, semper Auguste et bone domine, oculis meis fontes lacrymarum ad lugendum et flendum amare et intolerabiliter omnibus diebus misere uite mee ? quia sub diuino zelo uestri Deo redimiti [Deo coronati] et Christianissimi imperii talia extra omnem rationem impietatis agi presumuntur ab his qui sine Deo sunt, Samaritis uidelicet, qui supra omnem immunditiam polluti et exsecrandi consistunt;  quique habitant ea que dicuntur Castra iuxta ciuitatem Porphyreonem, in uenerabili domo, quam Deo placabile imperium uestrum iussit illic edificari. Que subtiliter sciet uestra diuinitus conseruanda tranquillitas per ea que significata sunt humilitati nostre a Paulo sanctissimo episcopo eiusdem Porphyreonis, et missa sunt nobis a beatissimo Orientis patriarcha, qui et ipse super hoc uehementer doluit: quanto magis mansuetissimi [Gr., quidni enim mans.] principes? Presertim cum et inanimatos lapides huiusmodi impietates facere [facile] sufficerent exclamare, quas in presentia uidit predictus sanctissimus pontifex. Etenim super mortem et perditionem reputatum est ab humilitate nostra, quod quoquo modo ad auditus nostros uenerit talis impietas,  que superexcedit omnem actionem blasphemam, presumptam in id ipsum Dei uerbum, quod propter nos incarnatum est, et in sanctissimam ac gloriosam Dei genitricem, atque in uenerabilem ac pretiosam crucem, necnon et in sanctos eius. Propter quod commemorantes suggerimus diuinis auribus uestris, quoniam si piissime bonarum uictoriarum uestrarum leges iubent, imagine imperatoris iniuriis lacessita, morti supreme ac perniciosissime tradendos, qui hoc conari presumpserint, quanta, putas, digni sunt damnatione in perditionem, qui in imaginem Filii Dei et sanctissime ac gloriose Dei Genitricis cum omni ineffabili [indicibili] impudentia et impietate, et propter nimiam malitiam, non habeo quod dicam, talia presumpserunt, nulla in eis facta  misericordia? Unde obsecramus uictoriosissimum imperium uestrum, ne faciat misericordiam in eos qui hoc agere ausi sunt, neque parcat eis, neque qualemcunque postulationem uel rationem super illis accipiat, ne in aliud quid uertantur, sicuti iam uisu uideram, indicans Augusto mense sanctissimo et a Deo honorabilissimo patriarche, significans interim hoc apud se seruandum: neque enim abscondit a nobis Deus cogitationes eorum. Unde certus sum, semper Augusti imperatores, quod non sufferat Deo confirmatum cor uestrum, quod ipsius est magnitudine illustratum, tantam inhonorantie procacitatem, quam nunquam hucusque audiuimus, fortassis autem nec alius quisquam Christianorum. Sed adiuro uos, domine, per Emmanuel Deum excelsum, ne sufferatis  saltem ad modicum quid fieri decentem uindictam; sed iubeatis exquiri etiam illa que in puteo facta sunt a nimia eorum et pessima nequitia, secundum tenorem epistole que ad nostram mediocritatem transmissa est: minime permittente mansuetissima dominatione uestra, si forte putauerint quidam subseminare importunos sermones, cum quasi Dominice sint potestatis [Gr., q. ad domine i. Auguste potestatem pertineant], Deo qui dedit uobis imperium, taliter super omnem impietatem iniuriis affecto: ut et ceteri eorum timorem habeant cunctis diebus maledicte ac segregate uite ipsorum: quos et suscipient cognate tenebre sue in damnationem uermis [cineris] qui comesturus est illos, et ignis  qui [non] splendebit: et anathematizabit [catathematizabit] eos in inferioribus abyssi ipse sanctus et omnipotens Spiritus Iesu Christi Domini nostri, qui ex Patre procedit, ad perdendum illos in infinitam perditionem. Hunc enim zelum uobis strenue, Deo conseruandi et triumphatores, in ipsum qui cum pietate uestra regnat, unigenitum demonstrantibus Deum, super sacrificium Abrahe suscipiemini ab eius cunctorum inspectrice deitate: et erit peramplius benedictum, potentia uirtutis eius, et magnificatum Christo dilectum imperium uestrum super omnia precedentia regna: quoniam ipsi est gloria in secula seculorum. Amen.

Tarasius sanctissimus patriarcha dixit: Nostis qualem sententiam exhibuerit Pater?

 Basilius sanctissimus episcopus Ancyre dixit: Etiam indulgentia eos indignos iudicauit.

Ioannes reuerendissimus monachus, et uicarius Orientalium pontificum, dixit: Liquet omnibus, quia Samarite peiores sunt aliis hereticis: et heresis eorum nimis eiicienda et praua est, et a gratia omnino longinqua. Itaque oratio demonstrauit, quoniam hi qui uenerabiles iconas subuertunt, deteriores sunt istis. Dignum ergo est [Gr., Satis autem est] nominare illos Samaritas.

Constantinus sanctissimus episcopus Constantie Cypri dixit: Ego quidem imaginum infractores tanto peiores Samaritis arbitror, quanto illi ignoranter egerunt, cum essent alieni a Christianismo. Isti uero scienter fecerunt, et idcirco indigni sunt satisfactione;  sicut enim scriptum est: Qui nouit uoluntatem domini sui, et non facit, uapulabit multis .

Nicolaus sanctissimus episcopus Cyzici dixit: Ecce ego seruus minimus sanctitatis uestre librum defero sancti Patris nostri Ioannis episcopi Thessalonice, et postulo recitari.

Sancta synodus dixit: Recitetur.

Et accipiens Demetrius reuerendissimus diaconus et sceuophylas, legit


Ioannis episcopi Thessalonice de sermone, cuius initium est:

Usque nunc Dominum nostrum et Iesum Christum tentans perseuerat inimicus in eremo. Et post  pauca: Gentilis dixit: uos ergo in ecclesiis imagines non pingitis sanctis uestris, et adoratis illas? et non solum sanctis, sed et ipsi Deo uestro: sic ergo estima et nos simulacra circumfouentes, non ea adorare, sed incorporales uirtutes, que per illa placantur. Sanctus dixit: Sed nos imagines hominum factorum, sanctorum uidelicet seruorum Dei et corpora ferentium facimus ad recordandum et honorandum eos: et nichil incongruum operamur pingentes eos quales et fuerunt: neque enim agimus [Gr., fingimus] secundum uos, neque incorporalium quorumdam corporales characteres demonstramus: sed et adorantes, non imagines, ut etiam tu predixisti, sed eos qui per picturam indicantur, glorificamus:  et hos non ut deos , sed ut proprios seruos et amicos Dei, et fiduciam habentes intercedendi pro nobis. At uero imagines Dei facimus, id est, Domini et Saluatoris nostri Iesu Christi, quemadmodum uisus est super terram, et cum hominibus conuersatus est, hunc pingentes, et non ut intelligitur natura Deus. Que enim similitudo est, uel qui habitus incorporei et sine schemate uerbi Patris? Spiritus enim est Deus, ut scriptum est , id est, sancte et consubstantialis Trinitatis natura. Sed quoniam beneplacito Dei et Patris, descendens unigenitus Filius eius et Deus uerbum e celis, incarnatus est propter salutem nostram de Spiritu sancto et intemerata uirgine Dei genitrice Maria, humanitatem eius pingimus, non incorporalem deitatem.  Gentilis dixit: Esto: Deus uerbum ut incarnatus depingitur: de angelis quid asseritis? et ipsos namque depingitis ut homines, et adoratis, quanquam homines non sint, sed intelligibiles et incorporales et dicti et existentes: sic reputa et eos qui apud nos honorantur, deos per statuas placari, nichil inconueniens nobis agentibus, quemadmodum nec uobis super depictis angelis. Sanctus dixit: De angelis et archangelis, et sanctis uirtutibus que super istos sunt, addam autem etiam nostras hominum animas, intelligibiles quidem eos catholica et apostolica nouit Ecclesia, non tamen incorporales omnino et inuisibiles, sicuti uos pagani fatemini: subtiles autem corpore, et ereos, et igneos [a 1Kb] , secundum id quod scriptum est: Qui facit angelos suos  spiritus, et ministros ignem urentem . Et hoc multos sanctorum Patrum nostrorum sensisse inuenimus: quorum est Basilius ille magnus, et sancte memorie Athanasius, atque Methodius et qui circa ipsos sunt: sola enim, ut ueraciter fateamur, diuinitas est incorporalis et incircumscripta: porro intelligibiles creature non omnino incorporales et inuisibiles, ut diuinitas, sunt: propter quod in loco sunt, et circumscripte consistunt. Porro sicubi reperis incorporeos uocari angelos, aut demones, aut animas, tanquam non existentes de commistione materialium quatuor elementorum, sic eos noueris appellatos, cum non sint, et ipsa corpora crassa, et similia his, quibus nos circumdamur. Licet, ut uerius fateamur, ad comparationem  nostri incorporei [Gr., inuisibiles] sunt: at uero uisi sunt a plurimis crebro sensibiliter in specie propriorum corporum suorum,  et loco circumscripti monstrantur, cum non sint omnino incorporei, sicut diuina natura. Nos ergo non ut deos, sed ut creaturas spirituales, et ministros Dei, et non ut proprie incorporeos existentes, pingentes et honorantes angelos, non peccamus: quod uero in humana eos forma depingamus, eo factum est, quod frequenter sic apparuerint his, ad quos missi sunt a solo Deo.

 Tarasius sanctissimus patriarcha dixit: Auribus percipiamus dictum Patris, quia ibi quidem Samarite imagines Domini et Saluatoris nostri Iesu Christi et intemerate matris eius subuerterunt, hic autem pagani, ut didicimus. Ostendit uero Pater, quod et angelos oporteat pingi, quoniam circumscripti sunt, et ueluti homines apparuerunt multis.

Sancta synodus dixit: Etiam, domine.

Stephanus monachus legit:


De disputatione Iudei et Christiani.

Iudeus dicit: Credidi ad omnia, et credo crucifixo Iesu Christo, quia est Filius Dei uiui. Scandalizor autem in uos, Christiani, quia imagines adoratis. Scriptura quippe ubique precipit non facere sibi  quemquam sculptile uel omnem similitudinem. Christianus dixit: Deum recentem precipiunt te non adorare Scripture, et omnem similitudinem non adorare ut Deum. Imagines uero quas uides, ad recordationem benignissime salutis pinguntur, per Saluatorem nostrum Iesum Christum effecte, incarnationis eius personam significantes: sanctorum autem imagines similiter uniuscuiusque ipsorum significant agones, quos aduersus diabolum habuerunt, et uictorias eorum atque coronas. Non autem, ut tu intelligis, deificantes eas Christiani adorant, sed zelo feruentes et fide, sanctorum contemplantur imagines, memoriam ferentes horum Dei cultus: et adorantes, sanctorum inuocant Deum, dicentes: Benedictus es Deus huius sancti ac omnium sanctorum,  qui dedisti eis patientiam, et dignos illos fecisti regno tuo: nos quoque participes eorum constitue, atque orationibus eorum saluos nos fac. At uero Saluatoris iconam contemplantes et adorantes, spiritualibus oculis et cordis uisibus Deo cunctorum Domino gratias agimus, qui dignatus est in forma serui hominem suscipere, et saluare mundum, et similis nobis effici per omnia absque omni peccato. Ergo non ligneam imaginem uel pictum adoramus, aut colimus, sed omnium Dominum Christum Deum glorificamus. uerumtamen, frater, ostendam tibi, quia et Moyses, qui hec tibi in lege dedit, iussus est, sicut scriptum est , et sculptiles duos seraphim fecit, supra tabernaculum testimonii expansos hinc et inde: quo non licebat cuipiam  ingredi, nisi soli pontifici semel in anno, et incensum offerre in Sancta sanctorum. Similiter autem et serpentem eneum opus eris fusile condens, et suspendens in medio castrorum, dicebat: Quicunque morsus fuerit a serpente, intueatur eneum serpentem istum, et credat, quia serpens iste potens est sanare illum, et sanabitur . uides quomodo ille Moyses, qui precepit similitudinem non faciendam, similitudinem fecit.

Ioannes reuerendissimus monachus, presbyter ac uicarius Orientalium pontificum, dixit: Ecce manifeste, sacratissimi Patres nostri, negantes incarnatam  dispensationem Christi Dei nostri, dicunt proiiciendas esse [Gr., proiecisse] sanctas imagines, Hebrei scilicet et Samarite. Itaque qui abiiciunt eas, istis similes sunt.

Sancta synodus dixit: Similes sunt.

Epiphanius Deo amabilis diaconus, et locum retinens Thome episcopi Sardinie legit:


Ex falsis superscriptionibus itinerariorum sanctorum apostolorum.

Pictor ergo prima die lineamentis eo designato quieuit. Postera uero die etiam coloribus illum permiscuit, et Lycomedi gaudenti iconam dedit: quam et ponens in cubiculo suo coronauit. Quod cum postea cognouisset Ioannes, dixit ei: Diligende mihi fili, quid agis a balneo ingressus [ingrediens] in cubiculum  tuum solus? nonne ego tecum et cum reliquis fratribus oro? an nos celas? Et hec dicens, et ludens, cum eo ingreditur cubiculum, et uidet iconam coronatam senioris, et appositas lucernas: et accersito et uocato eo, dixit: Lycomedes, quid sibi uult imago hec? quis ex diis tuis est iste depictus? uideo enim te adhuc gentiliter uiuere. Et Lycomedes ei respondit: Deus quidem mihi est ille solus, qui me erexit a morte cum coniuge mea. Si autem et post Deum illos homines, qui benefactores nostri sunt, deos oportet uocari, tu es qui in imagine es depictus, quem corono et amo et colo, quia dux mihi factus es bonus. Et Ioannes uultum suum nondum contemplatus, dixit ei: Illudis mihi, filiole mi; tali sum forma super dominum tuum? quomodo  mihi persuadere poteris, quod mihi imago similis sit? et Lycomedes ei attulit speculum. Et uidens semetipsum in speculo, et intuens imaginem, dixit: uiuit Dominus iehsu Christus, similis mihi est imago: male autem hoc egisti.


Adhuc idem legit de ipso libro, cuius initium est:

Aliquando uolens Iesum tenere. Et post alia: In materiali et crasso corpore congrediebantur [Gr., manus applicui]. Alias autem iterum palpante me eum, sine materia erat et incorporeum quod suberat, et quasi omnino non esset. Porro si aliquando ab aliquo Phariseorum inuitatus ad recubitum ibat, pergebamus et nos cum ipso; et unusquisque nostrum accipiebat dispositum panem unum ab his  qui inuitabant: inter quos et ipse accipiebat unum. Porro suum benedicens, diuidebat nobis; et de pauxillo unusquisque nostrum saturabatur: panesque nostri integri conseruabantur, ita ut obstupescerent inuitantes eum. uolui autem sepe cum illo gradiens uidere, si uestigium eius super terram pareret. uidebam enim eum a terra sese sustollere, et nunquam aliquando uidi. Et hec uobis adhuc ueluti exhortando, fratres, fidei que in ipsum est causa loquor. Magnalia enim eius et mirabilia, cum sint ineffabilia, taceantur, [Gr., modo tac.], quippe cum forte neque dici, neque possint audiri. Porro antequam comprehenderetur ab impiis et ab iniquo serpente legem accipientibus Iudeis, congregans nos  omnes, ait: Priusquam illis tradar, hymnum dicamus Patri, et sic ad propositum exeamus. Cum ergo iussisset nobis gyrum facere tenentibus inuicem manus, ipse medius factus dicebat: Amen, obedite mihi. Cepit ergo hymnum canere et dicere: Gloria tibi, Pater. Et nos circumdantes respondebamus ei: Amen. Gloria tibi, uerbum, gloria tibi, gratia. Amen. Gloria tibi, Spiritus; gloria tibi, sancte, gloria glorie tue. Amen. Laudamus te, Pater; gratias tibi agimus, lux in qua tenebre non habitant. Amen. In quo autem gratias agebamus, dico [forte dicit]: Saluari uolo, et seruare uolo. Amen. Solui uolo, et soluere uolo. Amen. Tabefieri uolo, et tabescere facere [tabefacere] uolo. [Gr. add. Sauciari uolo, et sauciare uolo.] Amen. Nasci uolo, et gignere uolo.  Manducare uolo, et consumi uolo. Amen. Audiri uolo, et audire uolo. Amen. Intelligi uolo, cum intellectus sim totus. Amen. Lauari uolo, et lauare uolo. Amen. Gratia chorum ducit. Tibia canere uolo, saltate omnes. Amen. Lamentari uolo, plangite omnes. Amen. Et post alia: Hec, dilectissimi, chorum ducens nobiscum Dominus exiuit: et nos quasi aberrantes, uel etiam obdormientes, hac illacque fugimus. Ego ergo uidens eum pati, nec exspectaui quidem passionem eius, sed fugi in montem Oliuarum, plorans super hoc quod contigerat. Et quando, Tolle, clamabatur, suspensus est hora sexta diurna et tenebre super totam terram fiebant. Et stans Dominus meus in medio spelunce, et illuminans me, dixit: Ioannes, ab inferiori turba Hierosolymis crucifigor, et  lanceis stimulor et arundinibus; aceto quoque et felle potor: tibi autem loquor; et quod loquor audi. Ego tibi submisi ut ascenderes in hunc montem, quatenus audias que oportet discipulum a magistro discere, et hominem a Deo. Et his dictis, ostendit mihi crucem luminis infixam, et circa crucem turbam multam, unam formam non habentem: et in ea erat forma una et uisio similis. Ipsum autem Dominum supra crucem uidebam, schema non habentem, sed quamdam uocem tantummodo: uocem autem non hanc, que nobis est assueta, sed quamdam propriam [Gr., iucundam] et suauem, et reuera Dei, dicentem ad me: Ioannes, unum oportet te a me ex his audire [Gr., unum op. a me hec audire]; unius enim egeo [Gr., qui auditurus sit], pro futuro et audias. Quod  crux luminis aliquando quidem sermo uocetur a me propter uos, aliquando uero mens, modo autem Christus, modo ostium, modo uia, modo panis, modo semen, modo resurrectio, modo iehsu, modo pater, modo spiritus, modo uita, modo ueritas, modo fides, modo gratia.

Tarasius sanctissimus patriarcha dixit: Contemplemur, quia tota conscriptio hec contraria est Euangelio.

Sancta synodus dixit: Etiam, domine: nam putatiuam humanitatem dicit.

Tarasius sanctissimus patriarcha dixit: In itineribus istis scriptum est, quod neque manducaret, neque biberet, neque pedibus terram calcaret, consimilia  Phantasticorum. Sed in Euangelio scriptum est de Christo, quia et manducauit et bibit; et Iudei de ipso dicebant: Ecce homo uorax et uini potator . Et si, ut fabulose mentiti sunt, terram non calcabat, quomodo scriptum est in Euangeliis, quod iehsu fatigatus ex itinere sedit circa puteum ?

Constantinus episcopus Constantie Cypri dixit: Hic liber est qui constituit pseudosyllogum illud.

Tarasius sanctissimus patriarcha dixit: Risu digna sunt hec.

Theodorus Deo amabilis episcopus Catane dixit: Ecce liber qui destruxit uenustatem sancte Dei Ecclesie.

Euthymius sanctissimus episcopus Sardium dixit:  Decebat conuenticulum illud habere librum istum in testimonium.

Constantinus episcopus Constantie Cypri dixit: O blasphemiam, que hic Ioannem apostolum in monte Oliuarum dicit fugisse in speluncam tempore crucis. Euangelium autem testatur, quia introiuit cum eo in atrium Caiphe, et quia astabat cruci Christi cum sancta Matre eius.

Sancta synodus dixit: Omnis heresis in hoc libro pendet.

Tarasius sanctissimus patriarcha dixit: Heu, heu! qualium hereticorum libris heresim suam constituunt!

Gregorius episcopus Neocesarie dixit: Hic codex omni contagione ac dehonestate est dignus. Et  protulerunt ex eo testimonium contra imagines, que sunt de Lycomede conscripta.

Ioannes reuerendissimus monachus et uicarius Orientalium patriarcharum, dixit: Inducit Lycomedem coronantem imaginem apostoli, quemadmodum pagani idola.

Basilius episcopus Ancyre dixit: Absit, quod sanctus Ioannes deiloquus contra Euangelium suum effatus sit.

Tarasius sanctissimus patriarcha dixit: Sensus qui prelecti sunt, Euangelii sunt?

Sancta synodus dixit: Absit: neque que prelecta sunt suscipimus, neque ultima Lycomedis.

Tarasius sanctissimus patriarcha dixit: Qui suscipit secunda que de Lycomede sunt, suscipit etiam  et prima, quemadmodum et pseudosyllogum illud.

Sancta synodus dixit: Anathema illi a prima littera usque ad nouissimam.

Ioannes reuerendissimus monachus et uicarius Orientalium patriarcharum, dixit: Ecce, beati Patres, liquido demonstratum est quia presules Christianos accusantis hereseos ueraciter communicatores et participes sunt Nabuchodonosor et Samaritanorum, adhuc etiam Iudeorum atque gentilium, quin potius et a Deo alienorum ac maledictorum Manicheorum, quorum testimonium protulere. Nam hec eorum sunt, qui phantasiam putant incarnatam dispensationem Dei uerbi. Sed sit eis anathema pariter, et conscriptis eorum.

 Sancta synodus dixit: Anathema!

Petronas magnificentissimus patricius dixit: Si iubes, domine, interrogemus Amoriensem et Neocesariensem episcopos, si lecti sunt libri in pseudosyllogo illo.

Gregorius Neocesarie ac Theodorus Amorii interrogati dixerunt: Ne Deus: illic liber non apparuit, sed per falsa pittacia decipiebant nos.

Tarasius sanctissimus patriarcha dixit: Proprio animo suasi exposuerunt que uoluerunt.

Petronas magnificentissimus patricius dixit: Sed et per imperiale suffragium cuncta faciebant.

Gregorius episcopus Neocesarie dixit: Sepe, domine, dixi, et iterum dico, quia liber in medio nostrum aut conscriptio paterna non apparuit, nisi  illa falsa pittacia deferebant: illud autem Lycomedis et auditus nostros contaminauit.

Ioannes reuerendissimus monachus et uicarius Orientalium pontificum dixit: Si placet sancte ac uniuersali huic synodo fiat sententia, ne ulterius scribant aliqui sordidum istum librum.

Sancta synodus dixit: Nemo scribat: non solum hoc, sed igni eum dignum iudicamus fore tradendum.

Petrus reuerendissimus lector:


Sancti Amphilochii episcopi Iconii librum de falsis superscriptionibus hereticorum, cuius initium est:

Iustum autem arbitrati sumus omnem eorum denudare impietatem, et publicare patentem errorem, quoniam et libros quosdam proponunt superscriptiones  habentes apostolorum, per quos simpliciores quosque decipiunt. [Gr. add. Et paulo post: Ostendemus enim hos libros, quos nobis ii proferunt qui ab Ecclesia desciuerunt, non apostolorum acta esse, sed demonum scripta.] Et post alia: Hec quidem Ioannes apostolus nequaquam diceret scribens in Euangelio, quia Dominus in cruce dicit: Ecce filius tuus : ita ut a die illa susciperet Ioannes Mariam in sua. Quomodo ergo hic dicit non adfuisse? sed nichil extraneum: sicut enim Dominus ueritas est , ita diabolus mendax est . Ille enim mendax est et pater eius: et cum loquitur mendacium, ex suo loquitur. Sed hec quidem de mendacio.

Tarasius sanctissimus patriarcha dixit: Pater  noster sanctus Amphilochius magnus est, et audiamus quid dicat de circuitibus his qui falsi nominis sunt: propter quod non nos oportet parere subscriptioni [Gr., inscriptioni, superscriptioni] ipsorum.

Basilius sanctissimus episcopus Ancyre dixit: Nihil amplius sancto resultat Euangelio, quam impie hec conscriptio. Conuenienter ergo etiam de imaginibus contrariam opinionem habet.

Sanctissimus patriarcha dixit: Sapienter [Gr., liquido] Pater publicat confusionem et garrulitatem huius codicis.

Sancta synodus dixit: Etiam, domine.

Nicephorus sanctissimus episcopus Dyrrachii dixit:  Oportebat, domine, hoc legi ad satisfactionem omnium, et non illud; polluit enim aures nostras.

Sancta synodus dixit: Sed ad cautelam bene factum est, quod lectum est.

Tarasius sanctissimus patriarcha dixit: Eusebium attulerunt in testimonium, qui aduersus uenerabiles imagines garrierunt, in epistola eius quam ad Constantiam Licinii uxorem scripsit. Sed uideamus, cuius dogmatis sit Eusebius.

Stephanus reuerendissimus monachus legit:


Octauum Eusebii Pamphili librum ad Euphrationem, cuius initium est:

Domino meo per omnia confiteor. Et post alia. Non enim cexistere Filium Patri, sed ante fuisse  Patrem quam Filium dicimus. Ergo si [nam si] cexistunt, quomodo erat Pater Pater, et Filius Filius? uel quomodo unus quidem primus, alter uero secundus est? et alter quidem ingenitus, alter autem genitus? Duo quippe si ex equo similiter inuicem consistunt, et equaliter honorantur, intelligi datur, aut utrosque, ut dixi, ingenitos, aut utrosque genitos esse. Sed neutrum eorum uerum esse dignoscitur, neque enim ingenitum, neque genitum utrumque consistit: sed [Gr., neque enim essent ingenitum et genitum: sed] unum quidem primum et maius est, atque ordine et honore secundum precedit, ita secundo ut causa fit et existendi [Gr., utpote secundo causa et exist.] et huiuscemodi existendi.

Tarasius sanctissimus patriarcha interrogando quibusdam  dixit: Suscipimus hunc?

Sancta synodus dixit: Absit, domine. Iste plusquam illi odio habeatur.

Basilius sanctissimus episcopus Ancyre dixit: Absit ut Christianus homo dicat. Et lectum est ex eadem epistola. Eumdem autem et solum uerum esse docet per ea que ait: Ut sciant te solum uerum Deum : non quasi unus solus esset Deus, sed tanquam unus existeret uerus Deus cum additamento pernecessario ueri. Nam et ipse quidem Filius Deus, sed non uerus Deus: unus enim est et solus uerus Deus, eo quod non habeat ante se quemquam. Quod si et ipse Filius uerus est, sed sicut imago ueri Dei, sic duntaxat et Deus est. Nam et Deus erat uerbum, non tamen ut solus uerus Deus.

 Christophorus sanctissimus episcopus sancte Cyriace dixit: Sanctissime domine, totaque sancta et sacra synodus, quemadmodum nos habemus diuinitus conscriptos libros apostolorum et prophetarum et ceterorum sanctorum, ita decebat et pseudosyllogum illud talia habere uolumina in testimonium et uirtutem.

Sancta synodus dixit: Anathema et libris illis, et utentibus eis!

Petrus et Petrus Deo amabiles presbyteri, et locum obtinentes Adriani pape senioris Rome, dixerunt: Ostendit hec lectio, quod Arianorum habuerit sensum: habebat autem prolatus liber Eusebii et alias blasphemias, quas synodus audire non pertulit.

 Tarasius sanctissimus patriarcha dixit: Conscripta eius abiicimus.

Sancta synodus dixit: Et abiicimus, et anathematizamus.

Stephanus reuerendissimus monachus legit:


Antipatri episcopi Bestre contradictiones in Eusebium episcopum Cesarie pro Origenis defensione, sermo primus, cuius initium est:

Ego quidem sufficienter estimabam me scripsisse, et his que a tua sanctitate iussa sunt, satisfecisse, per omnia Deo amabilis et sanctissime Pater Ioannes. Et post pauca: Quoniam multus in historiis fuit uir, omnia antiquorum uolumina et conscripta scrutatus atque rimatus, et cunctas ferme opiniones exponens, et plurima conscripta in seculo derelinquens,  quorum nonnulla omni receptione digna consistunt, talis uiri opinione utentes, subripere conantur nonnullos, fatentes quod Eusebius ad hoc non traheretur uidisse [uideretur uenisse], nisi [Gr., noluisset hoc suscipere, nisi] omnes ad liquidum ueterum sciret opiniones hoc uelle monstrantes. At ego, quod multus quidem in historiis fuerit uir, et nichil ex ueteribus conscriptionibus illius latuerit notitiam, consentio et confiteor. Imperiali quippe cooperatione usus, facile que ubique sparsa erant, colligere poterat. Non autem ad dogmatum acribiam [id est, exactam cognitionem] hunc peruenisse perhibeo. Unde concedendum quidem est illi, quod multa didicerit; quod autem dogmatum habuerit notionem, nullo modo: quem uidelicet nimis fuisse procul ab  horum acribia scimus. Et paulo post: Itaque ne uideamur aggredi uirum, de quibus non est nobis impresentiarum dicendi propositum; neue discutientes diligentius apologiam que facta est, hereticos ostendamus utrumque, ipsum scilicet qui excusatur, et eum qui pro eo excusationem exposuit. Et post alia: Ostende quemquam ex illustribus Ecclesie magistris, qui expresse et indubitabiliter, quod preexistant anime, dogmatizauerit: et ne subreptiones quasdam proferre tentes ad comprobationem. Illud enim quod demonstrare festinas, Filii ad Patrem subiectionem etiam sibi similiter aliquos perhibere, primo quidem non miremur: tua est et eorum qui circa te sunt, talis opinio. Unde nec super hoc in presenti nobis ullus est sermo, cum uidelicet  uniuersali sit olim inquisitione proiectum [Gr., inquisitioni subiectum] atque repulsum: et non in hoc obediatur, neque discutiatur propter eos, pro quibus hec nobis proposita sunt. Porro pure uoci que est Periarchon detrahi, nequaquam a quoquam usque nunc audisti, o acer, aduocate Origenis prauitatum.

Sanctissimus patriarcha dixit: Ostensa sunt conscripta Eusebii etiam per paternam uocem aliena esse a catholica Ecclesia.

Demetrius Deo amabilis diaconus et uasorum custos legit:


Theodori lectoris de Ecclesiastica Historia.

Persa quidam Xenaias uocatus, quem tempore  sacerdotii sui Calendio inueniens ecclesiastica adulterare dogmata, et castella excitare, pellit a regione. De hoc multa, que a diuersis audiens scrutatus sum, ex parte dicam. A Persarum enim regione proprium dominum fugiens, ad Romanorum peruenit. Et paulo post: Hunc Petrus pro Cyro Hierapoliensium Ecclesie episcopum transmittit; quem non post multum episcopi a Perside uenientes quasi uernulam arguebant, et ut diuini exsortem baptismatis. Quo comperto, Petrus, quid oporteret fieri non curans, dixit sufficere illi episcopi consecrationem ad supplementum diuini sacramenti [diuine initiationis].

Stephanus diaconus et notarius uenerabilis patrimonii legit:


Ioannis Diacrinomeni, [a 1Kb] de Ecclesiastica Historia.

 Non enim licitum asserebat Xenaias, angelos, cum incorporei sint, corpora facere, et quasi in humanis formis existentes corporeos formare: sed nec illud existimare, honorem an gloriam impendere Christo imaginem ei per picture artem efficere [effectam]; esse autem illi solam acceptabilem nosse in spiritu et ueritate adorationem. Et post alia: Nosse autem dicit et illud, esse puerilis sensus fingere in columbe idolo sanctissimum et adorandum Spiritum; presertim cum euangelice nequaquam tradant littere, quia factus est columba Spiritus, sed quia in specie columbe apparuit aliquando: quia uero dispensatorie, non substantialiter semel ostensus est, non ideo aptum piis est corporis idolum faciendi. Hoc Philoxenus docens, una cum doctrina  etiam opus patrabat. Crebro namque angelorum imagines quidem deponens delebat; eas uero que Christum figurabant, in abditis locis occultabat.

Tarasius sanctissimus patriarcha dixit: Audiamus, sacrati uiri, qui non receperunt uenerabiles imagines, non baptizati, Manichei, et hi qui phantasiam predicant in Christi dispensatione: ex quorum pollutionibus Christianos accusantis hereseos introductores fomites susceperunt.

Sabbas reuerendissimus hegumenus monasterii Studii dixit: Gratias agimus Deo et bone uoluntati dominum nostrorum bonorum, quia falsi custodes pseudosyllogi illius deuicti sunt una cum consentientibus sibi hereticis.

Sancta synodus dixit: Anathema illis!

 Constantinus reuerendissimus lector sanctissime Ecclesie legit:


De uita sancti Patris nostri Sabbe.

Flauiano igitur et Elia patriarchis Sidonem, ut dictum est, peruenientibus, et litteris adulatoriis ac dispensatoriis ad imperatorem utentibus, et synodum que Sidone contra rectam congregata fuerat [Gr., congregabatur] fidem destruentibus, et ad proprias sedes redeuntibus, indignati hi qui circa Soterichum et Philoxenum erant, in iram uehementem commouerunt  imperatorem, quasi deceptum a patriarcharum astutia et fictione. Et accipientes potestatem quam uoluerunt, et aurum multum uulgo Antiocheno tribuentes, et multis modis Flauianum tribulantes, et quodammodo suffocantes, et cogentes Chalcedonensem synodum anathematizare, taliter illum ab episcopatu pellentes exsilio damnauerunt. Quo comperto, imperator gauisus est, et Seuerum Acephalorum exarchum [principem] episcopum Antiochie misit.

Antonius reuerendissimus monachus legit:


[b 1Kb] Ex deprecatione que data est sancte synodo conuenienti in hac regia urbe contra Seuerum hereticum et Acephalum, a clericis et monachis Antiochensium magne ciuitatis sancte Dei Ecclesie: cuius initium est:

 Nunc tandem tempus est, o beatissimi. Et post pauca. Qualia uero, sanctissimi, et que circa fontes, qui Daphne sunt, agere ausus sit, magicis artibus ibidem usus, et incensi demonia placans, tota illa ciuitas canit. Siquidem nec ipsis sanctis altaribus uel sacratis uasis pepercit, illa quidem eradens ut scelesta [Gr., profana], hec autem conflans et erogans his qui similis moris sunt. Porro presumptum est ab eo etiam hoc, o beatissimi. Eas enim, que in typum sancti Spiritus sunt, auree et argentee columbe suspense supra diuina [sacros fontes] sacramenta [lauacra] et altaria, cum aliis defraudabat, dicens non oportere columbas nominari Spiritum sanctum.

Tarasius sanctissimus patriarcha dixit: Si in nomine  sancti Spiritus superpositas columbas receperunt Patres, quanto magis incarnati uerbi iconas, quod apparuit super terram cum corpore? Sed credite, quia et Anastasius qui Constantinopolitanis prefuit, aureas et argenteas iconas fraudauit in proprios usus, quod et Seuerus fecit.

Stephanus Deo amabilis diaconus et notarius et referendarius legit:


Ioannis episcopi Gabalensium in uitam et conuersationem Seueri heresiarche, cuius initium est:

Si quidem uoluisset Seuerus uel uite semper eius. Et post pauca: Et neque angelorum illesum dimisit honorem. Multum autem sermonem in tribunali stans fecit [faciebat], et multidini persuadere tentabat  in ipso multoties sacrario sanctissimi Michelis, quod non purpurea angelis uestimenta conueniant, sed alba: non ignorans quod nichil sanctis uirtutibus sensibile conueniant [de uestibus cure est], sed satagens et hec similiter auferre [hac ratione diuidere], et in alterutrum commouere multos sic et aliter se habentes.

Tarasius sanctissimus patriarcha dixit: Consideremus, quia cum reliquis etiam in hoc ipso accusatus est, quoniam dicebat, quia non conuenit angeles purpurea, sed alba uestimenta induere.

 Theophilus [Demetrius] Deo amabilis diaconus et sceuophylax dixit: In sancta magna Ecclesia Constantinopoleos, quando promotus sum, inquisiui in breui, et reperi in eo deesse duos codices deauratos per imagines: quos requirens agnoui, quod in ignem eos mittentes incenderint. Inueni autem et alium librum Constantini chartophylacis, continentem de uenerabilibus iconis: et reciderunt folia, in quibus iacebant uerba super iconis, et ecce eumdem codicem pre manibus habens sancte synodo ostendo.

Et explicans idem Theophilus [Demetrius] codicem, ostendit omnibus foliorum recisionem.

Leontius deuotus a secretis dixit: Et aliud, Patres, mirandum est in codice hoc. Ut uidetis enim, argenteas tabulas habet, et hinc inde imaginibus  omnium sanctorum adornatur: et rem ipsam dimittentes, id est, imagines, que scripta de imaginibus intus erant, reciderunt: quod extreme dementie est.

Sancta synodus dixit: Anathema sint qui reciderunt, et insidiati sunt!

Leo sanctissimus episcopus Phocie dixit: Hic quidem codex folia perdidit; in ciuitate autem in qua habito, supra triginta codices combusserunt igni.

Sabbas reuerendissimus monachus et hegumenus monachus monasterii Studii dixit: Moris est, domini, his qui ceci sunt, non uidere lumen: huius rei gratia illi qui ceci sunt anima, obtenebrati sunt.

 Demetrius Deo amabilis diaconus et sceuophylax legit:


Constantini diaconi et chartophylacis sanctissime Dei magne Ecclesie Constantinopoleos, in omnes sanctos martyres, cuius initium est:

Christi quidem festiuitates. Et post alia. Deinde arbitramini, quod isti dixerunt, qui litigant, quod in ere [Gr., arb. uos, dixerunt iudices, quod in ere] ac lapidibus salutem faciamus, et non ad quamdam uirtutem prouidam et protectricem inspiciamus, a qua nobis optima obtinentur? Et quomodo pictores et lapidarii, martyres dixerunt, simulacrorum multitudinem construunt, uariis formis configurantes, et templis affigunt? et uos sacrificiis hec celebratis, secretorum [difficultatum] solutionem ab eis exspectantes?  Quid autem et apud uos? tyranni persecuti sunt. Nam quam asseritis, diuinitas in imaginibus non exaratur? Quomodo ergo nobis male dicitis, superstitiosius in similibus actibus positi? Ergo quoniam et nobis, o iudices, in exquisitis uituperationibus imaginum picturam conficitis, eia ab horum errore et ambiguitate uos liberabimus, dixerunt martyres. Non enim diuinitatem, cum simplex sit et incomprehensibilis, formis quibusdam et figuris comparamus; neque cera et lignis supersubstantialem et preexistentem sine initio substantiam honorare didicimus: sed quia primo inueterato [deuicto] per transgressionem homine, et deponente apostatica uirtute, que temere gessit natura uerebatur  eum qui se erecturus erat [eum deposuerat, insolescente, natura indigebat eo qui ipsam erigeret] non enim poterat ex se deorsum iacens, superationi sue reluctari uel reuocari [iacens iterum reluctari, uel congressum reuocare], inimico casum aggrediente: sed nec conueniens erat, nisi secundis luctaminibus, uictoria tyrannum excutere: ipse conditor proprie facture, qui unus est ex Trinitate, Deus uerbum, sicut non in fictione prisce [pridem] nature ministrum quemquam exhibuit, ita neque nunc imaginem corruptam instauraturus, alii reparationem eius commisit; sed proprie operationis uirtute usus, agones pro nobis humanos suscepit. Hoc enim erat conueniens, ut proprium certamen [Gr., apte respondens] ageret. Porro quia omnis  certator tribus modis agonizans, uel uno horum superat hostem, deceptione scilicet, aut lege, aut tyrannide: sed duos penitus dimittens tanquam inutiles et non proprios, sed neque hos duos ad agonem commodos [ac ne his quidem, propter quos certamen est, com.] uel proficuos, dux et propugnator noster: siue enim fraus simulatam habeat uictoriam, praue repugnantem fugans, siue tyrannis irrationabili ui obtineat, non ex equo faciens congressionem: reliquorum que morem nequaquam discernens ad luctamen [ceteros modos non approbans, ad l.] quod secundum legem est, progressus, et carnem assumens masse que occiderat, animatam anima rationali atque intellectuali, manens quod erat, et suis non carens, omnia fit  absque peccato, quanta et ex quibus est homo, et non putatiue apparere caro dissimulans. Et post pauca: Igitur formam in qua demonstratus est, et cum hominibus conuersatus est, tabulis depingimus, recordationem salutis que per eum facta est, diuina effigie facientes; et non secundum uos uarias figuras secundum quod putantur [Gr., placuerit, putatur], deriuantes aut sculpentes.

Tarasius sanctissimus patriarcha dixit: Pagani propter idola martyres condemnabant, et dicebant eis: Cuius rei gratia certatis, et nostras similitudines recusatis, habentes et ipsi proprias iconas? Sancti uero respondebant: Sed nos non simulacra demonum facimus, sed Dei uerbi qui incarnatus est, iconas facimus, et sanctorum eius: non tamen  deificamus eas.

Cosmas Deo amabilis diaconus et cubuclesius dixit: Et hunc codicem quem fero, quique ueteris est Testamenti, scholiis adiacentibus in patriarchio inuenimus: habebat autem scholion in defensionem imaginum. Porro insidiatores ueritatis deleuerunt scholion: et uidete illud. uerumtamen obscure paret; sed uidete illud, honorandi Patres.

Idem reuerendissimus Cosmas aperiens codicem, ostendit omnibus qui aderant in sancta synodo, deletum locum.

Idem autem legit; parebat enim: Non erunt tibi alii preter me: ne facias tibimet idolum, neque omnem similitudinem quecunque sunt in celo sursum,  et quecunque in terra deorsum, et quecunque in aquis subtus terram: non adorabis ea, neque seruies illis . Scholion: Et si facimus similitudinem hominum Dei cultorum, non ad adorandum ut deos, sed ut uidentes, ad emulationem ipsorum ueniamus. At uero si facimus similitudines Christi, non ut similitudinem adoremus, sed ut mens uidendo ad superiora uolet. Non enim imaginem corruptibilem corruptibilis hominis adoramus; sed quoniam Deus dignatus est inconuertibiliter fieri homo, facimus eius iconam ut hominis, licet scientes eum natura Deum. Non ergo ipsam Deum iconam dicimus, sed Deum [Gr., nouimus] uidentes in icona depictum, cuius similitudinem habet imago. Porro pagani errantes, similitudines deos predicant,  quibus et immolant. Delatus est alius codex habens interpretationem Scripture, in qua iacebat prescriptum scholion: quem et sumens Gregorius Deo amabilis episcopus Neocesarie legit. Cumque adiaceret que deleta fuerat, et relegeretur [Gr., cui adiacebat q. d. f. et relegebatur].

Tarasius sanctissimus patriarcha dixit: Hec fecerunt qui dicti sunt patriarche Anastasius, Constantinus et Niceta heretici.

Theodorus sanctissimus episcopus Myrensium Lycie dixit: Si esset thesaurus iste tunc manifestus, non esset homo lesus. Sed Deus reddat his qui absconderunt cum in die illa.

Theodorus sanctissimus episcopus Catane dixit: Digni sunt isti anathemate, quoniam adulterantes  erant ueritatem, et insidiatores Patrum: et qui ab eis anathematizati sunt, digni sunt laude.

Tarasius sanctissimus patriarcha [Gr., sancta synodus] dixit: ue animabus eorum, quoniam ueritatem absconderunt!

Petrus sanctissimus episcopus Germie dixit: Deleantur nomina eorum de libro uiuentium, et cum iustis non scribantur .

Constantinus sanctissimus episcopus Constantie Cypri dixit: Benedictus Deus, qui post tantum incendium, incisionem, et abolitionem, reliquit illa.

Theodorus sanctissimus episcopus Myrensium Lycie dixit: Qui hec fecerunt, domine, posuerunt lucernam suam sub modio. Sed benedictus Deus, qui ostendit in tenebris lumen salutis!

 Cosmas Deo amabilis diaconus et cubuclesius dixit: Inuenimus autem et codicem hunc in sceuophylacio uenerabilium oratoriorum patriarchii, continentem diuersorum martyrum agones: cum his autem et de imagine non manufacta Camulianensium. Preterea [porro] reciderunt folia, in quibus erant de imaginibus scripta: et ecce omnibus eum ostendo.

Michel sanctissimus episcopus Synadensium dixit: Pastillarius dicebat, sanctissime domine, falsos interpretes et insidiatores diuine Scripture anathema.

Tarasius sanctissimus patriarcha dixit: Sed conuersus est dolor eius in caput eius.

 Ioannes Deo amabilis presbyter, monachus et loci seruator Orientalium pontificum dixit: uerum dicendum est; mali mores codices incendentium ac iconas frangentium lucidiorem ostenderunt ueritatem.

Tarasius sanctissimus patriarcha dixit: Non solum sacras iconas eraserunt, sed et Euangelia, et alia quedam sacra: ita enim nouit ueritas persecutionem passa expressius apparere.

Stephanus monachus dixit: Adhuc et alium codicem habemus deprauatum a Christianorum accusatoribus; et si iubetis, hunc ostendam uobis.

Sancta synodus dixit: Ostendatur.

Et coram uniuersa synodo ostensus est habens in duabus paginis deleta.

Gregorius Dei cultor presbyter et hegumenus monasterii  Herachitii [Gr., Hyacinthi et cod. Iol.,] dixit: Aequalis forme huius habeo, domini, codicem, et si iubetis, legatur.

Et accipiens Stephanus monachus, et librorum custos, legit:


De Ecclesiastica Historia Euagrii, ex sermone quarto.

Cum enim aggressus esset aduersus ciuitatem Chosres, millenosque impetus operatus terram multam cumulasset, adeo ut muros ciuitatis excederet, necnon et alias machinas consuisset, inefficacem patrabat regressum: dicam autem que facta sunt. Precipiebat Chosres potentatibus suis lignorum colligere magnam quamdam struem ad deuastationem, cuiusque materie: que quando collecte  sunt uelocius quam preceptum fuerat, in circuitu proprius ponens terram in medium iecit, et contra frontem ciuitatis ibat. Sicque paulatim superedificatis lignis atque puluere, ciuitatemque adiens, tantum in altum extulit, et murum excessit, ut superius sagitte contra eos qui pro ciuitate perituri erant in muro iaci uiderentur. Igitur quando hi qui depopulationem patiebantur, terram uidebant prope quasi montem proficiscentem urbi appropiare, gloriososque hostes existere, et similiter ciuitatem pedites ingressuros, ultro machinantur [Gr., esseque in eo hostes, ut ciuitatem pedites ingrederentur, prima luce machinantur] ex aduerso terre congeriei, que apud Romanos agger appellatur, fossam subtus, quam fodientes hinc terram fecerunt, ut flammis  [ducere, et inde ignem emittere; ut flammis] ligna incensa aggerem ad terram deponerent. Et opus quidem consummatum est: aggerem autem succendentes consilio defraudati sunt, non habente igne progressionem, unde ere recepto materiam consumere posset. Cum ergo in omnem defectionem de uenissent, deferunt diuinitus fabricatam [fabrefactam] iconam, quam hominum quidem manus nor operate sunt: Abagaro autem Christus Deus, quoniam eum uidere gestiebat, transmisit. Hanc igitur sanctissimam imaginem per effossionem quam sibi operati sunt, intromittentes, et aqua perfundentes, ab ea contra rogum et ligna dimiserunt [Gr., ex ea rogum et ligna resperserunt]; et statim diuina uirtue  fidei operantium adfuit, et quod prius erat illis impossibile, perficiebatur: continuo quippe receperunt flammam ligna, et uerbo confestim in pruinas uersa superioribus impartiebantur, omnia igne hinc et inde porrigente [Gr., et dicto citius in pruinas uersa sup. imp. o. i. depascente].

Leo reuerendissimus lector magne Ecclesie regie Constantinopoleos dixit: Et ego indignus seruus uester, cum descendissem ad Syriam cum regiis apocrisiariis, fui Edesse, et sacram ac non manufactam iconam uidi a fidelibus honorari pariter et adorari.

Tarasius sanctissimus patriarcha dixit: Hesterno die reuerendissimus hegumenus Maximini codicem paradisi amenissimi Limonarii protulit, et lectus  est: et reperimus et nos in bibliotheca exemplar eiusdem Limonarii incisa habens folia, in quibus de imaginibus scripta iacuerant.

Christophorus sanctissimus episcopus sancte Cyriace dixit: Sanctissime domine, indignus seruus presumam loqui coram sancta et sacra atque uniuersali synodo. Propheticus sermo est, quia in operibus manuum suarum comprehensus est peccator . Quod enim putabant aduersus nos facere in pseudosyllogo illo collecti, hoc aduersus eos factum est. Et quedam quidem inciderunt, quedam uero falsauerunt, ut manifestata ueritate arguantur impietates eorum.

Stephanus monachus et librorum custos dixit: Codex datus ab hegumeno Maximini, continens sermonem  qui falsatus est in altero codice qui est de iconis [a 1Kb] .

Et legit idem Stephanus monachus et librorum custos.


Ex eodem Limonario.

Dicebant quidam seniorum, quia erat quidam inclusus in monte Oliueti decertator maximus: impugnabat autem eum demon fornicationis. Quadam ergo die cum ei ualide immineret, cepit senior lamentari et dicere demoni: Usquequo non parcis mihi? recede iam a me, consenuisti mihi. Apparet autem ei demon euidenter dicens: Iura mihi, quod nemini dicas quod tibi dicturus sum, et te ulterius non impugnabo. Iurauit ei senex, quia per eum qui habitat in excelsis, non dicam cuiquam que mihi  dixeris. Tunc dixit ei demon: Ne adores hanc iconam, et te ultra non impugnabo. Habebat autem imago figurationem domine nostre sancte Marie Dei Genitricis portantis Dominum nostrum Iesum Christum. Dicit inclusus demonio: Sine tractem. In crastino autem indicat hoc abbati Theodoro Aeliote, qui habitabat tunc in Laura Pharensium; et enarrat ei omnia. At uero senior incluso dixit: Abba, uere illusus es, quia iurasti demonio; uerumtamen bene fecisti hoc dicendo. Porro expedit tibi, ut non dimittas in hac ciuitate scortum, ad quod non ingrediaris, quam ut recuses adorare Dominum nostrum Iesum Christum cum Matre ipsius. Confirmato ergo  eo et confortato plurimis uerbis, abibat ad proprium locum suum. Apparet iterum demon incluso, et dicit ei: Quid est, male senex? nonne iurasti mihi quod nemini diceres? et quomodo cuncta dixisti uenienti ad te? Dico tibi, male senex, ut periurus iudicaberis in die iudicii. Respondit ei inclusus: Quia iuraui quidem, iuraui utique; et quia periuraui [peieraui], scio: uerum meum Dominum et factorem periuraui; te tamen non audiam.


De eodem Limonario.

Narrauerunt mihi iidem Patres et hoc dicentes: Quia in his diebus mulier quedam Christi amatrix in finibus Apamie puteum fodit: et multa expendens, et multum laborem faciens, et in profundum multum descendens, non reperit aquam: et in defectione  animi multa erat mulier et propter laborem et propter sumptus. Semel ergo in somnis uidet mulier quemdam dicentem sibi: Mitte, fer similitudinem abbatis Theodosii, qui in scopulo est; et aquam per eum Deus prebebit tibi. Mulier autem missis duobus hominibus suis, accepit iconam sancti; et deposita ea in puteum, statim et absque dilatione aqua exiit, ita ut medietas putei repleretur. Detulerunt ergo nobis ex eadem aqua, et bibimus, et glorificauimus Deum nostrum.


Item eiusdem.

Narrauit nobis Dionysius presbyter Ecclesie Ascalonis de abbate Ioanne anachoreta, dicens: Quia hic magnus in presenti generatione fuit homo,  et ad statum suum [Gr., probandum statum] Deo beneplacentem hoc de eo miraculum asserebat. In specu, inquiens, senex sedebat in partibus Socchus possessionis, ab Hierosolymis milliariis uiginti ferme distantis. Imaginem autem habebat senex in specu sancte intemerate domine nostre Dei Genitricis et semper uirginis Marie, habentem in ulnis Christum Dominum nostrum. Quotiescunque ergo uolebat quoquam pergere, aut ad eremos longinquas, aut Hierosolymam ad adorandam sanctam crucem et sancta loca, uel etiam in Sina monte oraturus, aut ad martyres, qui ab Hierosolymis multis spatiis aberant  perstruebat [prestruebat] candelam et succendebat, sicuti habebat consuetudinem: et ad deprecationem stans ut iter sibi dirigeretur, dicebat ad dominam, in imaginem eius attendens: Sancta domina Dei Genitrix, quoniam uiam habeo longam ad ambulandum, multorum dierum spatium habentem, de candela tua curam habeto, et inexstinguibilem eam secundum meum propositum custodi. Ego enim adiutorium tuum comitem habens, uadam. Et his ad imaginem dictis, abibat; et proposito itinere completo reuertebatur, aliquando quidem mense uno, aliquando uero duobus uel tribus, nonnunquam  quinque aut sex moratus. Et sic inueniebat candelam ordinatam et ardentem, ut eam ad iter agendum egressus sinebat: nunquamque illam a semetipsa exstinctam uidit, neque a somno surgens, neque ab eremo rediens in speluncam.

Basilius sanctissimus episcopus Ancyre dixit: Demonstratum est, quod antiqua traditio sit sacrarum imaginum consuetudo.

Tarasius sanctissimus patriarcha dixit: Iam satiati sumus ex paternis testimoniis, et cognouimus, quia prisca traditio est uenerabilium imaginum erectio. Sectatores igitur sumus sanctorum Patrum.

Sancta synodus dixit: Sectatores et concordes.

Stephanus reuerendissimus monachus dixit: Et  alios codices habemus de causa sacrarum imaginum usque ad quindecim: et ut iubetis.

Tarasius sanctissimus patriarcha dixit: Repleti sumus atque contenti.

Sancta synodus dixit: Satis est.

Tarasius sanctissimus patriarcha dixit: Quoni demonstratum est in precedenti lectione, quia ab Hebreis, et paganis, et Samaritis, ac Manicheis, atque Phantasiastis accusata est Ecclesia propter uenerabiles imagines, et omnes certificati sumus, iustum est etiam fratrem nostrum et dilectum dominum Ioannem, et loci seruatorem apostolicarum Orientis sedium, audire: habet enim quamdam relationem insinuantem, unde ceperit imaginum subuersio.

 Sancta synodus dixit: Et querimus, domine, audire de hoc.

Ioannes reuerendissimus monachus et loci seruator Orientalium pontificum, a pittacio legit.

uolo ego humilis et cunctorum nouissimus ostendere cum omni ueritate coram presenti ac sancta uestra et sacra synodo, qualiter et quando et unde habuerit initium pessima et Deo exosa hec Christianos accusantium et imagines confringentium heresis: compendio duntaxat sermonis uti procurans, per chartam iudicaui bonum fieri narrationem, quatenus nil me ueritatis lateat. Arabum itaque qui sine Deo sunt, mortuo tyranno, id est consiliario  ei successit Umarus: qui ad principatum ascendens, mox accersiens pepulit e  fossa proiectum [Gr., e fossa proiiciendum] Masalmam a terra hac, cum esset hostis insanissimus: qui magni Dei et Saluatoris nostri Iesu Christi gratia, et sanctissime Dei genitricis que illum peperit, cum confusione multa et perditione proprie Saracenorum militie reuersus est Syriam, nil eorum que sperabat adeptus. Mortuo autem Umaro subrogatus est Ezidus, uir quidam leuis et mobilis. Erat autem Tiberiade ductor quidam preuaricatorum Hebreorum, ueneficus diuinus, demonum animas ledentium organum, cognominatus Sarantapechys, impius inimicus Ecclesie Dei. Qui uidelicet nequissimus Hebreus cum didicisset imperantis  Ezidi leuitatem, accessit ad eum, et cepit diuinare quedam et predicere ei. Ex quo igitur factum est, ut acceptus tyranno et gratus efficeretur: uolo, inquit, prime consiliarie [a 1Kb] , pro symbolo beneuolentie qua circa te flagro, dictare tibi modum quemdam, per quem facilius ac celerius adipisci possis, ut addatur tibi uite longitudo, et permaneas annis triginta in hoc principatu tuo, si tamen in opus perduxeris uerba mea. At insipiens ille tyrannus, mente obtusus auiditate longeuitatis  respondit: Quia quecunque dictaueris, paratissime facio: et si uoti compos exstitero, maximis te honoribus recompensando locupletabo. At uero ueneficus atque diuinus Hebreus ait ad eum: Iube statim absque omni  dilatione uel induciis scribi per omnem principatum tuum encyclicam epistolam, ut omnem imaginalem picturam siue in tabulis, siue per musiua in parietibus, siue in uasis sacris et uestibus altarium, et quotquot uliiuscemodi reperiuntur in cunctis Christianorum ecclesiis, exterminare ac perfecte deponere [exterminent, ac p. deponant]: necnon et quotquot in foris ciuitatum ad ornatum sunt et decorem in quacunque similitudine. Quin Satane maligna operatione motus falsus diuinus addidit, omnem similitudinem: argumentatus hoc, ut importabilem ostenderet inimicitiam quam contra nos habebat [Gr., callide, ut nullam suspicionem sue contra nos inimicitie daret]. Ast tyrannus, deceptione captus, huic leuitate usus obsecundauit: et mittens deposuit ab omni  prouincia que sub ipso erat, sanctas imagines, et residuas similitudines: et hoc modo non parcens deturpauit Ecclesias Dei per ueneficum Hebreum sub potestate sua sitas, antequam perueniret malum ad terram istam. Porro fugientibus Deo amabilibus Christianis, ne propriis manibus subuerterent sanctas imagines, Hebreos Deo odibiles, et uilissimos Arabes angariabant, qui ad hoc missi erant Amirei: sicque incendebant uenerabiles iconas, et domos ecclesiarum modo quidem linientes, modo autem eradentes. Quibus auditis, pseudepiscopus Nacolie, et hi qui circa ipsum erant, imitati sunt iniquos uidelicet Iudeos et impios Arabes, iniuriam inferentes ecclesiis Dei. Iustum autem iudicio sacro uestro intimare auditui, qualem miser ille finem et  ueneficus Hebreus susceperit. Cum enim hoc egisset symbulus Ezidus, non plus quam duobus annis et dimidio uiuens defunctus est, et perrexit in ignem eternum. Et imagines quidem in antiquo statu suo et honore restitute sunt. Porro huius filius Ulidus nomine indignatus, tanquam homicidam sui patris ueneficum turpissima morte interfici iussit, digna pro facto false diuinationis sue portantem.

Sanctissimus episcopus Messane dixit: Et ego puerulus eram in Syria, cum Saracenorum symbulus imagines subuerteret.

Sabbas reuerendissimus monachus et hegumenus  monasterii Studii dixit: Domine, et nos indigni serui sanctitatis tue expetimus, ut sacre imagines restituantur in locis suis iuxta priorem consuetudinem, et ut litanias celebrent pii Christiani cum illis.

Tarasius sanctissimus patriarcha dixit: Quid dicitis, uenerabiles fratres?

Sancta synodus dixit: Et nos omnes consentimus.

Petrus Deo amabilis archipresbyter et loci seruator sanctissimi pape senioris Rome legit ex pittacio.

Tarasio sanctissimo Constantinopoleos noue Rome patriarche, atque omni sancte huic et uniuersali synodo Petrus archipresbyter sanctissime Ecclesie  sancti ac laudabilis apostoli Petri, et Petrus presbyter et hegumenus monasterii sancti Sabbe, ambo loci seruatores Adriani pape senioris Rome: Iustum arbitramur, ut secundum pronuntiationem omnium nostrum, imo iuxta antiquam traditionem catholice Ecclesie, sicuti omnes sancti Patres edocent nos, ueniat in medio nostrum colenda imago, et hanc salutemus: et quemadmodum placuerit uobis sacerdotes, pronuntiate super hoc. Et aliud capitulum suggerimus, ut omnes conscriptiones, que contra uenerabiles imagines facte sunt, cum anathemate deleantur, uel igni tradantur: et de hoc petimus pronuntiari, ut uidetur sacre synodo.

Sancta synodus dixit: ueniat, fiat!

 Petrus Deo amabilis archipresbyter et loci seruator sanctissimi pape senioris Rome dixit: Si iubet sancta uestra synodus, ponatur crastino uenerabilis imago, et omnes salutemus eam.

Sancta synodus dixit: Fiat, fiat!

Ioannes reuerendissimus monachus presbyter et loci seruator Orientalium pontificum dixit: Benedictus Deus, qui glorificauit amatricem Christi Niceensium hanc ciuitatem in diebus Constantini et Irene amatorum Christi imperatorum. Benedictus Deus qui exhibuit eam duplici gratia dignam. Fidem prius hic Christus expressius explanauit: nunc autem per sanctam synodum hanc dispensationis sue symbola omnibus manifestauit. Arius infamis hic  est depositus: Deo perosorum imagines confringentium heresis hic exterminata est. Benedictus Deus qui dicit per sanctum apostolum Ioannem: Ego sum Alpha et Omega . Benedictus Deus, qui hic in primis et in fine fidem orthodoxam confirmauit.

Sancta synodus exclamauit, per unumquemque uersum ter pronuntians: Diuinitus sonantium Patrum doctrine nos correxerunt: ex ipsis haurientes ueritatem potati sumus! Eos sequentes, mendacium persecuti sumus! Ab eis edocti uenerabiles imagines salutamus! Ab eis ducti adorationem que per honorem fit, eis impendimus! Patres predicant: filii obedientes sumus, et congratulamur in facie matris traditioni Ecclesie catholice [Gr., gloriamur in f.  m. traditione E. c.]! Credentes in unum Deum in Trinitate laudandum, honorabiles imagines salutamus! Qui sic se non habent, anathema sint! Qui ita non sentiunt, procul ab Ecclesia propellantur! Nos antiquam legislationem Ecclesie catholice sequimur! Nos iura Patrum conseruamus! Nos eos qui addunt uel auferunt ex catholica Ecclesia, anathematizamus! Nos uenerabiles iconas salutamus! Superinductam nouitatem Christianos accusantium anathematizamus! Nos eos qui sic se non habent, anathemati submittimus! Christianos accusantibus, id est imagines confringentibus anathema! His qui assumunt dicta sancte Scripture, que sunt contra idola. in uenerabiles imagines, anathema! His qui non salutant sanctas ac uenerabiles imagines, anathema!  His qui appellant sacras imagines idola, anathema! His qui dicunt, quod ueluti ad Deos Christiani ad iconas accedant, anathema! His qui communicant scienter iniuriam et inhonorantiam inferentibus uenerabilibus imaginibus, anathema! His qui dicunt quod excepto Christo Deo nostro alius eruerit nos ab idolis, anathema! His qui audent dicere catholicam Ecclesiam idola aliquando recepisse, anathema!

Multos annos imperatorum! Constantini et Irene magnorum principum et imperatorum multos annos! Pacificorum imperatorum multos annos! Depositores nouitatis que pridem facta est, Domine, conforta! Piam da, Domine, uitam eis!



ACTIO SEXTA.


 In nomine Domini et dominatoris Iesu Christi ueri  Dei nostri. Imperio piissimorum et amicorum Christi dominorum nostrorum Constantini et Irene a Deo redimite matris eius, anno octauo consulatus eorum, tertio Nonas [al., pridie Nonas] Octobrias, indictione undecima.

Conueniente sancta et uniuersali synodo, que per diuinam gratiam et piam sanctionem eorumdem diuinitus  corroboratorum imperatorum congregata est  in Niceensium clara metropoli Bithynensium prouincie: id est Petro reuerendissimo archipresbytero sancte Romane Ecclesie sancti apostoli Petri, et Petro reuerendissimo presbytero, monacho et hegumeno uenerabilis monasterii sancti Sabbe Rome siti, tenentibus uices apostolice sedis almi et sanctissimi archiepiscopi senioris Rome Adriani, et  Tarasio almo et sanctissimo archiepiscopo magni nominis Constantinopoleos noue Rome, et Ioanne ac Thoma reuerendissimis presbyteris monachis, et uicariis apostolicarum sedium Orientalis dieceseos.

Residentibus quoque ante sacratissimum ambonem templi sanctissime ac magne ecclesie que cognominatur Sophia: presentibus et audientibus gloriosissimis et magnificentissimis iudicibus, id est Petrona laudabilissimo exconsule patricio, et comite Deo conseruandi imperialis obsequii; et tota sancta synodo secundum ordinem qui prescriptus est in prima actione: presentibus etiam Deo amabilibus archimandritis et hegumenis, atque omni monachica plenitudine; propositis sanctis et intemeratis  Dei Euangeliis.

Leontius [Leo] inclytus a secretis dixit: Nouit sancta et beata synodus, qualiter in precedenti conuentu diuersa dicta legerimus [al., digesserunt] diuinitus insequendorum hereticorum, qui accusauerunt sanctam et immaculatam Christianorum Ecclesiam ad erigendas sacras imagines [Gr., ob erectionem sacrarum imaginum]. Hodie autem pre manibus habemus eorumdem Christianos accusantium blasphemiam in scriptis, id est absurdam et euertendam atque per se redarguendam definitionem pseudosyllogi, in omnibus consonantem impie opinioni Deo edibilium hereticorum: sed et artificiosam et efficacissimam eius refutationem, quam Spiritus sanctus liquido prebuit : quam et subiicimus ad quod placuerit.

Sancta synodus dixit: Legatur.

Ioannes Deo amabilis diaconus sanctissime magne Ecclesie Constantinopoleos, et cancellarius, legit.


REFUTATIO eius que resarcinata et fallaciter nominata est definitio a congregata turba eorum qui Christianos accusant.



TOMUS PRIMUS.

Gratum est semper odienti homines demoni tam a Deo separare, quam multiplicibus fallere seductionibus hominem qui ad imaginem Dei factus est: et  nil ei magis sollicitudini et studio est, quam pietati resistere, et ecclesiastice pacis concutere ordinem. Quod etiam et in temporibus nostris ostendit per conciliabulum quoddam, in quo qui congregati sunt subiecte materie [Gr., expositionis auctores ef.] suasores sunt effecti, et septimum semet diffamauerunt esse concilium, simplex et cunctis agnitum quod est aduersus idola odium, ueluti quamdam in hamo seductoriam escam obiicientes, exsecramentum suum e contrario proponentes contra imaginales figuras [Gr., et ex eorum reiicientes in imaginales fig.], subripuere simpliciores: et antiquissimam illam et corruptam uocem, idolorum uidelicet culturam, iterum fabricantes, per quam ii qui  diabolo et malignis eius uirtutibus per demonica simulacra, et creature potius quam Creatori seruierunt, iuste idololatre decreti sunt nominari:  iis qui Christum induerunt, et gratia eius ab idolis liberati, atque ab eorum errore saluati, regale sacerdotium et gens sancta effecti, comparare atque conferre conati sunt [Gr., sunt effecti, inurere conati sunt]: sed utinam more imperfectorum abortiuorum mox nata uerba eorum corrumperentur [Gr., corrupta essent], priusquam in Ecclesia talia essent effecta contagia. uerum quia cum inepta essent, a quibusdam lacte nutrita sunt: licet ad perfectam nondum peruenissent etatem, hec perimere gladie Spiritus necessarium ducimus. Sed in his omnibus dux nobis sit Christus uerus Deus noster, qui illuminat  omnem hominem uenientem in hunc mundum  qui solus intellectus est pie intelligentium et intellectorum, et sermo dicentium et dictorum, qui omnia omnibus et est et efficitur; qui dat linguam discipline cognoscendi, cum oportet dicere uerbum. Declaratio enim sermonum eius illuminat, et intellectum dat paruulis ; quatenus mendacium pellatur, et ueritas intreat omnibus lucide ac splendide fulgens: quam pietatis zelatores amplexati, diuini Apostoli memores inquientis, ue mihi est, si non euangelizauero ; debent eius et aduocati et protectores esse mendacium redarguentes, et funda spiritus lapidantes. Unde tam secundum Scripturas, quam mores Patrum, scrutabiliter ac syllogistice contra stultiloquia uenientes,  secundum Phinees mucrone spiritus, una redargutionis plaga facile hos qui sibi in hac impietate conglobati sunt, simul pungere studeant, et mendaces per euidentem exhibitionem linguas eorum cunctis ostendant; quippe que et contra notitiam unici Filii Dei, et contra Ecclesiam eius elate, et iniquitatem in excelsum incarnationis ipsius locute sunt: et ita demum disruptis uinculis eorum gladio spiritus, qui est uerbum Dei , et deposito iugo indisciplinationis eorum, tegmina uersutiarum ipsorum omnibus manifesta constituant: quia Dominus derisit eos, et subsannauit eos, et loquetur ad eos in ira sua, dicens: Discedite a me, non noui uos . De quibus etiam per prophetam Ieremiam predixit: Falso prophete uaticinantur in nomine meo: non misi  eos, et non precepi eis, neque locutus sum ad eos: uisionem mendacem et diuinationem fraudulentam et seductionem cordis sui prophetizant uobis . Idcirco erunt proiecti in uiis Ierusalem, id est, Ecclesie catholice; et conculcatio omnibus qui pie Deum confitentur. Laqueus enim fortis uiro labia sua, et capitur sermonibus oris sui. Retributio autem labiorum eius dabitur ei impietatis argutio. Ait enim: Arguam te, et statuam contra faciem tuam peccata tua . Et quidem super his ista dixisse sufficiat. Ne uero prolixis anfractibus prolongemus sermonem, propositam uiam continuantes, ad redargutiones ex ipsa superscriptione uerbum faciamus. Neque enim aliter horum uaniloquium ignauum  et maledictis refertum ostendi poterit, nisi redarguendo cum Dei aspiratione aduersus eos aciem preparemus: unam ipsis acquisituri cautelam, ut uidelicet nichil nouiter sine nobis agant ex his que [Gr., unam nobis acquirentes caut. ut uidelicet nichil a nobis innouetur ex his que] ad diuinum cultum pertinere noscuntur: sed magis apostolicis et paternis obediant [obedimus] documentis, necnon et ecclesiasticis institutis. Rogamus autem eos qui hanc fuerint adepti scripturam, quo eam scrutabiliter et non transitorie legant: ut liquido et expresse comperientes subtilitatem obiectionis, lauream [uictoriam: uictorias et laudes] Dei Ecclesie soluant. Usi sunt autem proemiis huiuscemodi.


Gregorius Deo amabilis episcopus Neocesarie legit [a 1Kb] :

 Terminus sancte magne ac uniuersalis septime synodi.


Ioannes diaconus legit:

A mendacio inchoantes, et per totam hanc rebellium uocum nouitatem hoc in opitulationem assumpto, in mendacium finierunt Christianorum calumniatores. Quomodo enim sancta, que nec quid est sanctum in notione suscepit, presertim cum sit polluta, profana et exsecranda? Illi namque qui in ea congregati sunt, ut prophetice fateamur, inter sanctum et pollutum non distinxerunt, et inter mundum et immundum non discreuerunt, iconam incarnati Dei uerbi, Domini uidelicet nostri Iesu Christi, similiter ut iconam Satane, idolum nuncupantes. Quomodo  autem magna et uniuersalis, quam neque receperunt, neque concordauerunt reliquarum presules Ecclesiarum, sed anathemati hanc transmiserunt? Non habuit enim adiutorem illius temporis Romanorum papam, uel eos qui circa ipsum sunt sacerdotes, nec etiam per uicarios eius, neque per encyclicam epistolam, quemadmodum lex dictat conciliorum. Sed nec consentientes sibi patriarchas Orientis, Alexandrie scilicet, Antiochie, ac sancte ciuitatis, uel comministros et summos sacerdotes, qui cum ipsis existunt. uere fumus caligine plenus, obtenebrans oculos stolidorum, est sermo eorum, et non lucerna posita super candelabrum, ut illuminet omnibus qui in domo sunt : pro eo quod localiter in abdito, et non super orthodoxie montem dicta fuerunt  uerba ipsorum. Neque enim in omnem terram more apostolorum exiuit sonus eorum, aut in fines orbis terre uerba eorum , quemadmodum sex sanctarum et uniuersalium synodorum. Porro septima quomodo, que non concordauit cum precedentibus sex sanctis ac uenerabilibus synodis? Omne quippe septimum, quod fuerit ordinatum, in supputatione precedentium rerum subsequens debet esse, quam quod eorum que sibi connumerantur, nichil participat, profecto non  connumeratur. Sicut enim si quis sex aureos more uersus ordinet, deinde apponat eneum nummum, septimum hunc propter alterius materie substantiam nullatenus appellauerit; siquidem aurum multi et pretiosi metallum est commodi, es uero uile et inhonorabile: Ita et hec cum aureum uel pretiosum in dogmatibus nichil habeat, sed in omnibus erea [suberata] sit et reproba uenenoque mortifero plena [rubigine mortifera] sacratissimis sex synodis, aureis carminibus spiritus refulgentibus, connumerari non meruit. Habens autem elationem eius qui dixit, Ponam thronum meum supra nubes  personat huiuscemodi.


Gregorius episcopus Neocesarie legit:

Sancta magna et uniuersalis synodus, que per  gratiam Dei et piissimam sanctionem Deo redimitorum et orthodoxorum imperatorum nostrorum Constantini et Leonis congregata est in hac Deo conseruanda regia urbe, in colendo templo sancte ac intemerate domine nostre Dei Genitricis semperque uirginis Marie, quod appellabatur Blacherne, definiuit subter annexa.


Ioannes diaconus legit:

Si per diuinam gratiam eorum congregatio facta esset, uerbis que per Dei gratiam dicta sunt adornaretur, et ueritate utique refulgeret; quoniam gratia huic coniuncta est, et compares sibi atque contubernales existunt, testante Ioanne qui in theologia preeminet, ac dicente: Gratia et ueritas per Iesum Christum facta est . Ipsi ergo ueritatem deserentes,  in qua Salomon gloriatur dicens: ueritatem meditabitur guttur meum : et mendacium amplectentes, a gratia proculdubio exciderunt . Unde nec sermo eorum diuino est sale conditus, ut det gratiam audientibus. Illud autem quod dicitur, in uenerabili templo congregatos eos fuisse, non est mirum. In hoc enim nullo fuco meliorabuntur: quemadmodum nec Annam et Caipham, uel Iudaicum eorum concilium quod factum est in Christum, iuuit quod in templo aduersus eum initium est sine lege consilium. Nam Deo magis damnabiles ostendebantur, quia in locis sanctis non sancta, sed inimica Deo federa pepigerunt. Sed utinam ex paterna uoce proemium sumerent, Dionysii uidelicet deiloqui, traditionesque ipsius [Gr., Sed utinam ut  ex p. u. pr. sumpserunt Dion. d. traditiones quoque ipsius] atque omnium sanctorum Patrum nostrorum incorruptas seruarent. Sed non est hoc in illis, sicuti cetera per totam expositionem eorum manifestabunt: licet in conuenienter hi qui falsa ouium pelle cooperiuntur, de theologia prefationem faciant, ita dicentes:


Gregorius episcopus legit:

Cunctorum causa et consummatio deitas, que omnia bonitate sua ex non existentibus ut essent  exhibuit, hec ornate et ordinate agitari definiuit: quatenus incolumitati per gratiam denate coniuncta, indeclinabilem perpetuitatem et inflexibilem ad utraque nutum ueri status salua custodiant.


Epiphanius diaconus [et cubuclesius] legit:

Si uniuersa creatura a Deo condita accepit ex non exstante subsistendi uirtutem, nunc eius utique precepto mota et directa, nouit Creatoris custodire mandatum, tanquam ab ipso quoque prouisionem adepta siue inanimata sit, siue animata. Ipsi autem traditionem que a Christo nobis in sancta Ecclesia sua ad recordationem salutifere dispensationis sue data est, anathematizare presumpserunt, ignorantes quod nichil eorum que in illa sunt, sine ipso  fuerit factum; et ostenduntur inanimatis insensibiliores, et irrationabilibus irrationabiliores: et non solum hec, sed et bene se currere arbitrantes, linguam in prauis sermonibus et dogmatibus suis fallacem demonstrant, sanctam Dei Ecclesiam idolis adornati perhibentes; atque mendacium spem suam ponentes, ad eam proferunt: uias tuas scire nolumus , neque antiquam traditionem sequi proponimus. Et quidem audient a Christo qui eam fundauit: Nescio uos ; fingunt autem se diabolum triumphare, dicentes ita:


Gregorius episcopus Neocesarie legit:

Quia uero hic qui ob priorem claritatem Lucifer dictus est, proprium ordinem circa Deum  collocatum habens, et in excelsum contra factorem suum sensum extendens, tenebre hinc cum apostatica uirtute sua factus est, et ex gloriosissima, lucem faciente, et super lucem existente Dei principalitate sponte cadens, omnis malitie ultroneus factor et inuentor ac magister apparuit, et offuscatus est; non ferens aspicere hominem a Deo creatum pro eo in gloriam intromissum, in qua ipse fuerat constitutus, omnem aduersus eum malitiam suam euacuauit, et per deceptionem illum a diuina gloria et claritate reddidit alienum, creaturam potius quam Creatorem adorare cohortans.


Epiphanius diaconus [et cubuclesius] legit:

 Si quidem contra idolorum seruitutem, uel contra creaturarum seruitutem, quam sancti apostoli qui induti sunt uirtutem ex alto, ac diuini prophete qui ante uaticinati sunt, sicque demum egregii Patres nostri qui illos secuti sunt, interdixerunt et exsecrati sunt, sermo eorum esset, omnes utique alumni Ecclesie componerent [assentirentur], et hec tradere scripture illis opportunum existeret. Sed quia hanc deserentes, mendacium protegunt; et patrem huius, diabolum uidelicet publicare simulantes, contra ea que sunt immaculate Ecclesie, linguam exacuunt, et cauponum more uinum miscuerunt aque, et subuersione turbulenta proximum potare non sunt reueriti, iuste audiunt diuinam ad  se uocem per deiloquum Dauid et psalmistam prolatam: Quare enarratis iustitias meas, et assumitis testamentum meum per os uestrum? uos autem odistis disciplinam, et proiecistis sermones meos retrorsum, portionem uestram ponentes cum his qui adulterant dogmata ueritatis . Unde simulantes ueritatem, aiunt:


Gregorius episcopus Neocesarie legit:

Unde proprie manus opus fictor Deus cum uidisset modis omnibus in perditionem demersum, nequaquam sustinuit, sed post [Gr., uidere m. o. in p. lubens non passus, post] diligentiam que per legem atque prophetas pro huius est effecta salute, nondumque illo redire ualente in priorem nobilitatem,  dignatus est Filium suum et uerbum in nouissimis et predestinatis temporibus mittere ad terram. Qui uoluntate paterna, et cooperatione uiuifici et equalis sibi potentia Spiritus, in utero uirginali habitans, et ex sancta et immaculata carne eius in propria substantia [Gr., existentia,] uel subsistentia carnem sumens nobis consubstantialem, hanc mediante anima rationabili et intelligibili compaginauit atque formauit, et natus est ab ipsa super omnem rationem et omnem intellectum et cogitationem; crucemque pertulit ultroneam et mortem elegit, atque tertia die resurgens ex mortuis, omnem salutarem dispensationem impleuit.


Epiphanius diaconus [et cubuclesius] legit:

 Ait Scriptura in mundi factura Deum dixisse: Faciamus hominem ad imaginem et similitudinem nostram . Ingens ergo est magnitudo dignitatis, quia terrena imagine Dei honoratus est. Sed eo seductione cadente, ac non conseruante prime plasmationis dignitatem, humanum genus in idololatriam translapsum est. Hunc Deus et uerbum Patris factus homo, et non mutata natura, perfectus, reuocans a casu, atque remouens eum ab errore idolorum, denuo in immortalitatem fingit, prebens ei donum sine penitentia. Hec iterata fictio, Dei magis inspectrix efficitur; et priori fictione prestantior, ac donum [Gr., Hec priore deiformior et prestantior formatione fit reformatio, ac d.] eternum. Has ergo  donorum magnitudines obtenebrare uolentes, aliam idololatriam per facturam imaginum ore aspero perhibent introduci, et redemptionem nouam iactanter factam [Gr., per se factam] asseuerant; et uariis uerbis suam sententiam consuentes, Ecclesiam Dei tanquam errantem iudicant, mollientes sermones suos super oleum, scripta quedam pronuntiantes: et dolosa uerba eorum, et iaculum saucians est lingua ipsorum. Loquuntur pacifica, in se autem habent inimicitiam: propter quod et inferunt:


Gregorius episcopus legit:

Remouit nos a corruptionem faciente demonum magisterio, id est, ab idolorum errore pariter et  cultura, et tradidit adorationem que spiritu est et ueritate.


Epiphanius diaconus legit:

Inuiti, o prestantissimi, ad ueritatem trahimini. Totus enim sacer apostolorum cetus, et sancta Patrum nostrorum caterua, ad homines uenisse Dei Patris uerbum et Filium predicat, ut erueret nos ab idolorum errore. Sed et prenuntiatas uoces habemus per prophetas ita clamantes: Ecce enim, ait, dies ueniunt, dicit Dominus, et delebo nomina idolorum a terra, et non erit ultra memoria eorum . Ita ut uos confiteri coacti sitis, quod nos ab idolorum errore Christus Deus noster eruerit. Et si eruit, quomodo rursus idolis seruierunt, qui in illum crediderunt? cesset uestra maledica garrulitas. Deus  redemit incarnatus, et rursus captiuamur? et ab eo qui tyrannidem in nos exercuit, nunc iterum superamur? Audite diuinam Scripturam dicentem : Regnum eius eternum, et potestas eius in generationes generationum; et: Regnabit Dominus in eternum, Deus tuus Sion in generationem et generationem. Nequaquam, ut imperatores terreni modo superant, modo superantur, ita et Deus; sed uictoria eius in eternum manet. Neque enim ut homo est Deus ut formetur, neque ut Filius hominis, ut comminetur ei, sicut scriptum est. His autem et Apostolus consonat dicens: Sine penitentia enim sunt, inquit, dona et uocatio Dei . Porro eadem effantur, semet adornare putantes. Subinferunt enim, sese impugnantes:


Gregorius episcopus legit:


Et ita demum cum assumptione in celos ascendit, sanctos discipulos suos et apostolos magistros huius salutifere fidei derelinquens. Qui Ecclesiam nostram tanquam sponsam eius uariis pietatis atque lucifluis dogmatibus speciosam reddentes, optimam [formosissimam] et clarissimam, utpote quibusdam fimbriis aureis ostenderunt circumamictam et uariatam. Cuius speciem accipientes inclyti Patres nostri atque magistri, necnon et sancte ac uenerabiles sex synodi, sine diminutione conseruauerunt.


Epiphanius diaconus legit:

Indoctum et ineruditum sensum habentes, nec  senserunt tyrannice sue ipsius uocum nouitatis abiiciendam opinionem, fastumque et arrogantiam suam isti, qui tumultuari susurrando conantur: et uersuto uolentes uelamento suum ipsius sensum obumbrare, ridiculum quoddam ex desidia patiuntur, laudantes multum ac magnifice ecclesiasticam legislationem; et hanc immutilatam seruare sanctas sex et uniuersales synodos, licet nolentes, promittunt [Gr., assentiuntur], et uerbis quidem simulant pietatem, mente autem iniquitatem operantur: et labiis eam honorant, corde autem longe distant ab illa ; minime consentientes admittere traditionem, que in omni preterito tempore a tot sanctis retenta est. Utinam multitudinem saltem reueriti essent Christianorum,  qui tam impresentiarum, quam qui fuerunt ex quo annuntiatum est Euangelium, exprobrando et abiiciendo eius narrationem que per titulorum picturam effecta est. Nam postquam sancta et uniuersalis sexta synodus facta est, usque dum ipsi congregati sunt contra uenerabiles iconas, non plus quam septuaginta preterierunt anni. Unde omnibus liquet, quod nequaquam in his annis imaginum picture sunt tradite, sed in temporibus sextam synodum precedentibus: et reuera ab apostolorum fuerunt predicatione, quemadmodum in omni loco ex ipsa uisione sanctorum templorum ediscimus et Patres sancti testati sunt, atque historiarum perhibent relatores, saluanturque hactenus conscriptiones eorum. In primo enim et quingentesimo post expleta quinque  annorum millia, Christus Deus noster ad homines ueniens, et per triginta tres annos et menses pene quinque nobiscum conuersans, magnum et salutare mysterium nostre Redemptionis operatus est; sicque ad celos iter effecit, ascendens proculdubio unde descendit, precipiens apostolis docere omnia que illos ipse docuerat. A temporibus ergo istis usque ad Constantinum imperatorem qui primus ex Christianis regnauit, transierunt anni quasi trecenti, cum prius tyrannidem pagani exercerent: quando scilicet plurimi Christianorum bonum certamen certantes, martyrio seculum hoc derelinquebant aduersus idola insurgentes. Christianorum uero copia diuino zelo commota, templaque construentes, quidam in nomine Christi, quidam uero in honore sanctorum,  alii humanitatis in eis Christi Dei nostri acta, alii autem certaminis martyrum narrationes coloribus exarabant: alii autem in tabulis semper memoriam ferre uolentes in eis [Gr., in seipsis] desiderati martyris imaginem depingebant, uel etiam ipsius Christi. Sed et in sacris uestibus et cimeliis imagines tam a sanctis Patribus nostris, quam a piis uiris depingebantur, et in ipsis incruenta sacrificia celebrabant et usque ad nos hec omnia liquido demonstrata sunt, et permanent in eternum. Et certe etiam in heresibus exortis felle ac amaritudine plenis aduersus Ecclesiam, sed et sex synodis uniuersalibus Dei nutu per diuersa tempora in earum euersionem congregatis, omnia que tradita sunt in Ecclesia catholica siue scripto siue sine scripto ab  antiquis temporibus, una cum sanctarum quoque imaginum demonstratione corroborata sunt et stabilita. Sancta uero sexta et uniuersalis synodus cum promulgasset definitionem suam contra eos qui unam uoluntatem predicant in Christo Deo nostro, et Constantinus qui tunc imperabat, et preceptione sua per beneplacitum Dei hanc congregauerat, uita post modicum excessisset, Iustinianusque filius eius imperium obtinuisset: iidem ipsi qui in ea fuerant congregati, rursus nutu diuino unanimiter conuenientes post quatuor uel quinque annos, regulas ediderunt pro correctione ecclesiasticorum negotiorum usque ad duas et centum. In quibus canonibus etiam de imaginibus in octuagesima secunda regula  exposuerunt ita: In quibusdam uenerabilium imaginum picturis agnus digito precursoris exaratur ostensus, qui in figuram precessit [Gr., assumptus est] gratie, uerum nobis per legem premonstrans agnum, Christum uidelicet Deum nostrum. ueteres ergo figuras et umbras, utpote ueritatis indicia et precedentes characteres Ecclesie traditos salutantes, gratiam honore perferimus et ueritatem, hanc ut legis plenitudinem admittentes. Ut ergo prefectio etiam per colorum operationes in omnium uultibus [ante omnium oculos] depingatur, characterem agni Christi Dei nostri qui tollit peccata mundi, secundum humanitatem, etiam in iconis ex hoc pro ueteri agno definimus depingi: per eum uidelicet celsitudinem humilitatis Dei uerbi considerantes, et ad  memoriam conuersationis quam in carne gessit, passionis, quoque ac salutaris mortis eius adducti, atque redemptionis que hinc est mundo effecta. uidemus ergo cuncti et intelligimus, quod et ante sanctas synodos et post sanctas synodos imaginum descriptiones in Ecclesia tradite fuerint, quemadmodum et Euangelii. Etenim per lectionem auribus perceptam huius auditionem menti transmittimus, et oculis intuentes imaginales formas, simili modo intelligibiliter illustramur: et per duas res inuicem se sequentes, lectionem aio et picturas, unius notitiam accipimus, ad memoriam rerum ueniendo gestarum. Hinc et duorum generalissimorum sensuum in Canticis canticorum copulata hec operatio potuit inueniri, cum dicitur: Ostende mihi faciem tuam,  sonet uox tua in auribus meis: uox enim tua dulcis, et facies tua decora . Quibus consonantes et nos psallendo dicimus: Sicut audiuimus, ita et uidimus . His ergo ita se habentibus, opportune dicendum est ad eos qui contra sanctas imagines garrierunt: uana locutus est unusquisque ad proximum suum; labia dolosa in corde, et corde locuti sunt mala . A quibus eruamur gratia Christi ueri Dei Saluatoris nostri.



TOMUS SECUNDUS.


Epiphanus diaconus legit:

Obliti non mentientis Domini repromissionis, quam de Ecclesia sua spopondit, quia porte inferi non preualebunt aduersus eam , nudo capite,  reuelataque facie, habentes contrarias opiniones, impugnant illam; et furantes paternas uoces, quasi suas opponunt, dicentes ita:


Gregorius episcopus legit

Iterum autem huius decorem uidere non ferens predictus malitie fabricator, non est fraudatus per diuersa tempora et modus maligno ingenio faciendi sibi subditum genus humanum: sed in schemate Christianismi idololatriam sensim induxit [Gr., reduxit], persuadens sophismatibus suis ad se spectantibus minime a creatura recedere, sed hanc adorare, hancque percolere, et Deum facturam arbitrari Christi uocabulo nominandum.


Epiphanius diaconus legit:


Qui spiritualem expugnant Ierusalem, id est catholicam Ecclesiam, his figurantur qui terrenam expugnauere Ierusalem. Et festinant et ipsi patrie uti sermone, quemadmodum quondam Rhapsaces, qui Hebrea lingua contra Isrel utebatur . Isti enim heretici paternam doctrinam et ecclesiasticam uocem contra Patres contraque catholicam Ecclesiam armant. Sed a fructibus, inquit Dominus, eorum cognoscetis eos . Comparati enim sunt sepulcris dealbatis, que foris quidem parent hominibus speciosa: quemadmodum et isti Christianorum calumniatores patriis quasi cooperti sermonibus, intus autem pleni sunt ossibus et omni spurcitia , mortuis uidelicet  fetidisque dogmatibus. Nos autem idem sepulcrum reuelantes, in manifestationem faciamus cunctam eorum immunditiam: quia secundum propria desideria peruertunt que in Ecclesia catholica sunt a sanctis Patribus edita. Et uocibus quidem eisdem utuntur, sed astute commutant sensus eorum. Que namque aduersus Arianos ipsi profati sunt, isti contra uenerabiles iconas, stylo scripture mutato, fatentur. Quod enim memorabilis Pater Gregorius Nysseorum presul Ecclesie in epitaphii sermone, quem super sancto Basilio, suo uidelicet carne ac spiritu fratre, scribens aduersus Arianos dogmatizauit, isti contra imagines assumpserunt: quod ex eadem prefatione ipsius perioche uideri poterit, que ita se habet: Utique nullus ignorat intentionem ostensionis,  que tempore magistri nostri effecta est [Gr., int. cur tali tempore noster claruerit doctor]. Quia enim hominum uesania circa idola predicatione Christi exstincta fuerat, et omnes erant in ruinis iam et abolitione uanorum culture, per totum pene orbem predicatione pietatis exorta: is qui tenebat humane deceptionis principatum, undique cercitus Christi nomine ab orbe terrarum abactus est. Cum autem in malitia sapiens malitie inuentor existeret, non est fraudatus malignis argumentis ad faciendum rursus per seductionem sibi humanitatem subiectam, sed sub pretextu Christianitatis idolorum culturam paulatim induxit [Gr., reduxit], persuadens sophismatibus suis ad se respectum habentibus, ut non recederent a creatura,  sed hanc adorarent et colerent, Deumque facturam arbitrarentur, Filii nomine nuncupatam. At uero si ex non exstantibus uel a creatura, uel a diuina substantia in sua est alienatus natura, nullus est huic sermo reddendus, sed hi qui nomen Christi creature imposuerunt, hanc adorent, huic deseruiant, in ea spem salutis habeant, et ab ipsa prestolentur iudicium [ex. est creatura, et secundum propriam naturam aliena est a diuina substantia, nichil de hoc curarent; sed nomen Christi creature imponentes, hanc adorarent, huic deseruirent, in ea sp. sal. haberent, et ab ipsa prestolarentur iud.]: necnon et apostata qui cecidit totam nequitiam suam hominibus qui  indigni sunt, largiatur, Ario scilicet et Aetio et Eunomio et Eudoxio, quin potius et multis aliis, per quos idolatria que iam defecerat, denuo, sicut dictum est, nomine Christianitatis inducta est [et omnino nactus apostata homines totius eius nequitie capaces, Arium inquam, Aetium, Eun. Eud. et preterea multos alios, per ipsos idololatriam, etc., reduxit]. Et obtinuit homines languor, qui seruierunt creature potius quam Creatori: ita ut et auxilio illius temporis imperatorum deceptio confortaretur, et omnes excellentes principatus pro eodem languore certarent. [Gr., Cum ergo omnes propemodum homines ad partem que preualebat, transissent, tunc, etc.] Tunc ex Deo demonstratur magnus Basilius, quemadmodum Elias sub Achab ; qui sacerdotio iam quodammodo decidenti auxilium prebens, ueluti quamdam deficientem lucernam uerbum fidei per gratiam que inhabitabat in eo, rursus resplendescere fecit. Intendamus quod uerum est, quia totus huius Patris sensus aduersus Arii furia laborantes intenditur. Dicit enim sanctum Basilium illis temporibus demonstratum, quibus Arius, Eunomius, Eudoxius, Macedonius, et qui circa illos, dissimiles [Anomei] scilicet et Semiariani, creaturam Filium et uerbum Patris et Deum nostrum fatebantur, tanquam Deo quidem, sed creato seruientes [Gr., tanquam Deo illi qui creatus erat, ser.]. Unde idolorum cultores iuste tam ab ipso quam a catholica Ecclesia nominantur, eo quod eum quem colunt, ex non exstantibus  ut esset fateantur effectum, sicuti omnis eorum que condita sunt, creatura. Itaque sanctas imagines Christiani neque deos nominarunt, neque ut diis deseruierunt, neque spem salutis sue in eis aliquando habuerunt, neque ab illis exspectant futurum iudicium, nisi ad recordationem et monimen eas habentes, et amore circa illarum principalia flagrantes, has et amplexi sunt, et honoranter adorauerunt: non tamen diuine his seruitutis uel cultus officium impenderunt , sed neque aliis quibuslibet rebus. Ariani autem creature connumerantes Dei Filium et uerbum, ab eo spem salutis sue predicabant habere, et per eum futurum iudicium effici. Huius rei gratia egregius Pater arguens illos ait: Hanc, id est creaturam, adorare,  huic seruitutem exhibere, in ea salutis spem habere, ab ipsa exspectare iudicium. Ergo probantur ueritatis adulteratores huius uocum nouitatis propugnatores, et secundum prophetam  caupones; miscentes uinum aque: et non solum hoc, sed et falsarii paternarum traditionum effecti sunt. Eodem quippe deifero Patre dicente, Dei [Gr., Filii] uocatione nominatam, ipsi uolentes in imaginalem formationem sensum transferre, pro Filii uocatione, Christi uocatione falso profati sunt. Manifestum est enim quod dicens, Filii uocatione nominatam, aduersus Arianos pronuntiauerit, in supernam et increatam diuinam generationem Filii blasphemantes. Propter quod et primores eiusdem hereseos publicauit  dicens, Ario uidelicet, Eunomio, Eudoxio, et Aetio. Ipsi autem prout dicerent Filii, dicentes Christi, mutato sensu in uenerabilium imaginum formationem blasphemiam conati sunt usurpare. Igitur et in hoc falsiloqui quidam et mendaces manifestantur, qui et inferunt que licita minime comprobantur.


Gregorius episcopus legit:

Propterea quemadmodum olim iehsu salutis quod nostre auctor et consummator sapientissimos discipulos suos sancti Spiritus induens uirtute, pro imminutione talium, in omnem terram direxit: ita nunc famulos suos et apostolorum consimiles, fideles uidelicet imperatores nostros erexit, eiusdem Spiritus sapientia preditos, et dignos uirtute  factos, ad perfectionem scilicet et doctrinam nostram, atque destructionem demonicarum munitionum extollentium se contra scientiam Dei, atque redargutionem diabolice argumentationis pariter et erroris.


Epiphanius diaconus legit:

Quis locutus est iniquitatem talem in Excelsum aliquando? que fiat hac impietate crudelior? O irreuerentem et malignam blasphemiam! o absconditam fraudem et uariam falsitatem! ut ex ipsius diaboli argumentatione instructi effantur; quia uisionem et uultum, que clare nos et expresse ad gloriam Dei manu quodammodo ducunt, et per que humilitatis celsitudinem Dei uerbi consideramus,  et ad conuersationis eius quam in carne gessit, id est, passionis et salutaris mortis eius memoriam trahimur, demonicas munitiones extollentes se aduersus scientiam Dei, et diabolicam argumentationem et errorem ausi sunt nuncupare. Intenderunt uere arcum suum rem amaram, ut sagittent in occultis immaculatum . Si enim confiterentur, pro imminutione idolorum indutos uirtute ex alto sanctos discipulos, adueniente super eos Spiritu sancto, fuisse missos, non utique dicerent alios erectos, postquam obtinuit illorum traditio et doctrina annos circiter octingentos, et Patres sancti hanc ut ancoram securam confirmauerunt et stabilierunt. Semel enim uniuersaliter erepti per Christum ab idolis, non egemus super idolis conqueri  [Gr., reprendi]: nisi forte presumant dicere, mutationem factam in Ecclesia, et leges alias et ordinationes traditas; inducentes nobis occasiones irrationabiles et negatione refertas. Hoc enim rumore fortes isti tumultuantes dicebant, sicut olim iehsu salutis nostre auctor et consummator. Hinc accedit eis dicere: Omne quod antiquatur et senescit, prope interitum fit : et quia antiquata est apostolorum doctrina, nouam nos procuramus erigere: quia et Moyses et Aaron sacerdotes simili modo fuisse probantur. Sed quando gratia subintrauit, Apostolus dixit alium surrexisse sacerdotem. Ergo et nunc debuerant dare maximam quamdam gratiam, apostolorum gratia superiorem  ad perfectionem quidem nostram et magisterium. Et cum episcopi essent qui talem synodum adunauerunt, et perfectionem apostolicarum dispositionum haberent, et alios debuissent perficere, non ab aliis perfici. Nam magis renuerunt doctrinam magisterii ac traditionis sanctorum apostolorum et illustrium Patrum nostrorum. Unde consortes et participes nullatenus ostensi sunt horum eruditionis et doctrine, eo quod non consenserunt traditioni eorum, et imprecatur eis psalmista Dauid dicens: Disperdat Dominus uniuersa labia dolosa, et linguam magniloquam . Dicat et nobis psallens ueraciter ipse Dauid, et nos una cum ipso: Inimici defecerunt framee in finem, et ciuitates eorum destruxisti . Quando defecerunt inimici framee,  et ciuitates, id est munitiones eius? nonne in Christi humanatione? de quo scriptum est, quia fortium diuidet spolia . An super pseudosyllogo et factione ipsorum scriptum est, quia inimici defecerunt framee in finem? Et si in finem et per omnia defecerunt framee inimici, impietatisque ciuitates destructe sunt, quomodo hec iterum reedificata et renouata esse garrierunt, ut sibimet ascribant destructionem eorum, et redemptionem humani generis que ex illis effecta est? Derogantes magno salutis nostre mysterio et dispensationi Christi, qui et super omnia benedictus Deus in secula seculorum. Amen. Deinde adulationibus ad imperatores usi, ita aiunt.


Gregorius episcopus legit:

 Qui diuino zelo, qui illis inest, moti, fidelium Ecclesiam demonum subreptam seductione uidere non patientes.


Epiphanius diaconus legit:

Hec dicentes, neque cognouerunt repromissiones quas catholica Ecclesia suscepit a Christo qui eam fundauit, neque per redemptionem que est in Iesu Christo Domino nostro confitentur saluari genus humanum. Quos enim Christus proprio mercatus est sanguine, iterum diabolo uendunt. Quos propria morte uiuificauit, ipsi toxico labiorum suorum mortificant, et in laqueum inferni demergunt. Audiant Cantica canticorum aperte ad Ecclesiam ex persona Christi cantantia: Tota bona [pulchra] es proxima  mea, tota bona es, et macula non est in te . Ecce iam audierunt totam eam bonam esse et proximam Christi, ac ab omni macula liberam; ad quam et per Isaiam affatur: In manu mea depinxi muros tuos, et in conspectu meo es semper . Et quomodo que has repromissiones accepit, subripitur a demonum aduersa uirtute? et maxime ubi Chritus est caput secundum diuinum Apostolum , quis est qui hanc possit in predam arripere? Ipse exhibuit eam sibi non habentem maculam aut rugam, et quomodo rursus coinquinatur? O reprehensionem [Gr., opinionem] istam! Certum est enim quod negationem dispensationis eius sequestret opinio hec. Sed festinauerunt Ecclesiam  spernere: idcirco spernet illos Dominus, et erunt apud omnes qui in ea nati sunt, reprobati et anathematizati: mansit enim inexpugnabilis et incorruptibilis [Gr., inconcussa] et immobilis. Porro adulationibus replentes os, ad narrationem a se gestorum faciunt gloriantes.


Gregorius episcopus legit:

Omne sacratum conuocauerunt Ideo amabilium episcoporum collegium, ut synonice in idipsum effectum, et scripturarum questionem faciens de seductoria similitudinum colorum operatione, que auellit ex summa et Deo decibili latria ad humilem et materialem creature latriam hominis sensum, Deo mouente, pronuntiet quid sibi fuerit uisum: scientes quod scriptum est in prophetis:  Quia labia sacerdotum custodient scientiam; et legem exquirent ex ore ipsorum, quia angeli Domini omnipotentis sunt .


Epiphanius diaconus legit:

Immemores Dei uerbi natiuitatis ex uirgine, huiusque magni et salutaris mysterii quod ipse in carne ueniens nobis donauit, eruens nos ab idolorum errore, ac horum insana superstitione: ipsique hanc salutem usurpantes, gloriamque sibi cumulare uolentes, inglorii a catholica Ecclesia predicantur. Quibus aperte affatur Christus Deus noster per prophetam dicens: Sacerdotes spreuerunt legem, et coinquinauerunt sancta mea. Inter sanctum et pollutum non distinxerunt, et inter mundum et immundum non distinxerunt  . Ipsi enim iconas Domini et sanctorum eius a demoniorum icona non distinxerunt, eas similiter idola nominantes, et calumniose accusantes Ecclesiam, quam acquisiuit proprio sanguine Christus Deus noster; seductoriamque colorum operationem Euangelii enarrationem susurrando fatentes, quam uenerabilem et sanctam fideles dicunt et nominant; non profecto aspicientes ad id quod uidetur, sed ad ea que in ipso signantur. Audientes enim auribus, Gloria tibi, Domine, proclamant, et uidentes oculis, eamdem utique deferunt glorie actionem. In memoriam quippe uenimus conuersationis eius, qua cum hominibus conuersatus est. Quidquid enim narratio in scriptis insinuat, id ipsum et pictura denuntiat. Qualia uero impudenter  iactanterque uerbosa fauce garrierunt, inspiciamus. Que auellit ex summa et Deo decibili latria ad humilem ac materialem creature latriam. O uesaniam linguam ut gladium acutam et mendacio infectam habentium, immaculatam fidem Christianorum in imaginum estimantium commutari culturam; quique contumeliose profantur, humilem ac materialem creature latriam hanc appellantes! Nullus Christianorum hominum qui sub celo sunt, imagini cultum seruitutis exhibuit: pagana est enim ista fabulatio, et demonum adinuentio, atque opus actionis satanice. Periit hoc Christi aduentu. Seruitus nunc in spiritu et ueritate est : diuersa autem que Deo exhibentur, ad memoriam uidelicet eius et sanctorum  ipsius, habet Ecclesia reposita: ex quibus etiam imaginum est factura. Ipsi preterea esse arguunt dicentes: Pronuntiet quod sibi fuerit uisum. Latuit eos quod ab ore Dominico scriptum est: Qui loquitur a semetipso, propriam gloriam querit . Igitur ipsi testantur se a semetipsis affari, et non a Spiritu sancto. Quis, putas, hec audiat? nisi forte qui non fuerit Spiritus. Deinde gloriantes non in Domino, sed in lingua sua, sic aiunt:


Gregorius episcopus Neocesarie legit:


Et ecce nunc congregata sacra synodus, cuius numerum implemus trecenti triginta octo, synodicas sequentes legislationes, amplectentes suscipimus et predicamus dogmata seu traditiones, quas ipse roborantes, secure nos tenere sanxerunt.


Epiphanius diaconus legit.

Populosum habentes concilium iactant, de multitudine gloriantes. Turbas quippe contra Ecclesiam congregantes garrierunt, os non habens ostium aperientes, quod licitum non est; iniquitatem in Excelsum locuti sunt; et secundum Hebreum populum creuerunt, et uilissimi facti sunt . Sed non beneplacuit in eis Domino. Quare? quoniam ab Ecclesia sese pellentes, errauerunt in eremo, in inaquoso, uinum spirituale, quod letificat corda hominum , non habentes. Rursus autem eadem de semetipsis [Gr., iisdem] asseuerant uerbo quidem figurantes synodicas sectari legum positiones, factis autem negant, et dinumerant uniuersales  synodos, dicentes:


Gregorius episcopus legit.

Secundum quidem primum sermonem sancta [Gr., Primo quidem loco sancta] et uniuersalis ac magna synodus, que apud Niceam celebrata est sub sancte memorie Constantino Magno imperatore; que impiissimum Arium a sacerdotali deposuit dignitate, eo quod diceret creaturam increatum Filium Dei, qui consubstantialis Patri et Spiritui sancto, et per omnia unius glorie ac unius est honoris: que et a Deo electum [Gr., dictatum salubris fidei nostre protulit symbolum. Sicque demum centum [Gr., Deinde centum] quinquaginta sanctorum Patrum qui conuenerunt in hac regia  urbe sub maiore Theodosio imperatore: que Macedonium Pneumatomachum damnauit, tanquam in sanctissimum Spiritum blasphemantem, et non esse homousion Patri et Filio impie dogmatizantem: ipsum quoque salutaris fidei nostre symbolum latius expressit, Deum etiam et sanctum omnipotentem Spiritum firmans.


Epiphanius diaconus legit:

Has sanctas uniuersales duas synodos etiam impius recepit Nestorius, et qui partis eius erant heretici. Ita et horum factiose cohortis synodus has recipiens, aliam heresim introduxit, a qua qui intendunt ei, Christianorum calumniatores nominati sunt  a sancta Dei catholica Ecclesia, in nullo ab insensatis uiris discrepantes, qui solem uidentes esse super terram, dicunt ad inuicem: Pre claritate solis stelle absconse sunt, et dies est, et non est nox: manifestissima et certissima otioso sermone ratiocinantes deliberant [Gr., concludunt], ita subdentes:


Gregorius episcopus legit:

Post has ducentorum sanctorum Patrum apud Ephesum prius conueniens sub iuniori Theodosio imperatore que Iudeorum sensum habentem, et hominem colentem. Nestorium condemnauit: quoniam predicabat Christum seorsum ex Deo uerbum, et Christum alterum qui esset ex muliere: partim priuatimque ponens Deum uerbum, et partim hominem: duas hinc subsistentias in uno  Christo dogmatizans, et negans unitatem que per subsistentiam facta est: secundum quam non quasi alter cum altero coadoratur, sed unus intelligitur Christus iehsu Filius unigenitus, una adoratione honorandus cum propria carne.


Epiphanius diaconus legit:

Hec et Eutyches, et Dioscorus, atque qui confusionem duarum in Christo naturarum predicant, admiserunt. Sed heretici permanserunt aliam heresim inferentes. Ergo his connumerabuntur et ipsi, tanquam uersutam uocum nouitatem in catholicam Ecclesiam inferentes. Et ueluti pueri, qui ea que a patribus suis euidenter dicta et facta illusorie adinuincem enarrant; ita et isti que ab omnibus manifeste sciuntur, docte [more doctorum] opinantur  proferre, tradereque scripture; sed ridendi omnibus facti sunt. Et rursus uana confabulatione utentes dicunt:


Gregorius episcopus legit:

Deinde Chalcedone magna et opinatissima synodus, que sub Marciano Deo amabili principe concurrit, queque Dioscorum et infelicem Eutychem anathematizauit, predicantes non in duabus naturis post summam Dei uerbi unitatem, que in subsistentia facta est, eumdem et unum Christum et Dominum cum carne subsistere; sed ex duabus naturis unitionem factam, et unam mistam et confusam effectam. Preterea et que Constantinopoli conuenit centum sexaginta quinque sanctorum  Patrum sub Iustiniano diue recordationis: que anathematizauit Origenem, qui et Adamantius dictus est, Euagrium, Didymum, cum paganis conscriptis eorum; atque Theodorum Mopsuestenum, et Diodorum preceptorem Nestorii, Seuerum, Petrum, Zooram, cum impiis dogmatibus eorum; et factam [Gr., dictam] Ibe epistolam, que scribitur ad Marim Persam: sancte et magne quarte synodi pia corroborans dogmata.


Epiphanius diaconus legit:

Has sanctas et uniuersales synodos, et precedentes eas, susceperunt Sergius Constantinopolitanus, Cyrus Alexandrinus, Honorius Romanus, et qui  circa ipsos sunt unam uoluntatem in Christo dicentes. Sed ut heretici anathematizantur a catholica Ecclesia, per heresim suam uana loquentes. Sic et isti licet et has sanctas synodos admittant, propter heresim tamen suam abiiciuntur a catholica Ecclesia: et uanus illis est super hoc sermo, et otiosus, ac nulla responsione condignus; quoniam in appellatione sanctarum synodorum, his resultant et aduersantur. Et si quidem ignorantia hoc fecerunt, amentia est et indisciplinatione plenum: quod si scienter, impietate et omni absurda conscientia. Aut enim ostendant nobis synodum aduersantem synodo, nisi forte ex illis que alienate sunt a catholica Ecclesia, et anathematizate, quemadmodum et eorum: aut probabiles sequantur, et sanctas; et que dimiserunt  in Ecclesia, et isti suscipiant. Et si quidem susceperint uenerabiles iconas, catholicam Ecclesiam sectantur, utpote a sanctis sex uniuersalibus susceptas synodis. Si uero non sectantur catholicam Ecclesiam, nemo illos audiet non sequentes Deo decibilem traditionem.


Gregorius episcopus legit:

Similiter et ea que temporibus Constantini pii principis in hac a Deo conseruanda urbe centum septuaginta sanctorum Patrum conuenit; que anathematizauit et abiectum fecit Theodorum Pharanitanum, Cyrum Alexandrinum, Honorium Romanum, Sergium, Paulum, Pyrrhum et Petrum, qui hic presules exstiterunt; Macariumque Antiochenum, et Stephanum discipulum eius: eo  quod dicerent unam uoluntatem et operationem in duabus unius Christi Dei nostri naturis.


Epiphanius diaconus legit:

His ratiunculis nullus est refutationis sermo necessarius, eo quod sint hec superius confutata. Sophismate autem profano sanctas synodos iterum in medium afferunt, ita dicentes:


Gregorius episcopus legit:

Ipse igitur sancte et uniuersales sex synodi pie ac Deo placabiliter dogmata immaculate Christianorum fidei exponentes, et traditis diuinitus Euangeliis imbute, unam subsistentiam in duabus naturis et uoluntatibus et operationibus in uno Christo Domino nostro et Deo tradiderunt; et  unius eiusdemque miracula et passiones existere docuerunt.


Epiphanius diaconus legit:

O elationem et sensum arrogantissimum! Quasi imperitam et diuinorum dogmatum ignaram Ecclesiam docere nituntur, cui nimirum testimonium perhibetur, quod omni sapientia plena sit: quemadmodum magna uoce spiritibus exclamauit diuinus Apostolus, qui hanc sacramentis imbuit, dicens de illa: Ut innotescat principatibus et potestatibus per Ecclesiam multiformis sapientia Dei . Non igitur recte iudicauerunt, sed nimis periculose que non queruntur in medium deducentes. Ut enim anchoram  certam catholica Ecclesia hec dogmata et recepit et signauit, atque horum magisterio opus non habet. uerum cum diuinis dogmatibus eorum etiam uenerabiles imagines receperunt, et cultu quodam et honore Patres nostri dignas iudicauerunt, et pictas erexerunt eas in uenerabilibus templis que ab eis edificata sunt: sed et in omni congruo loco depinxerunt, et has amplexi sunt. Ipsi autem omnem diuinam cateruam eorum transcendere presumpserunt, et aduersus hos sedem suam locauerunt, superbientes secundum patrem mendacii, id est diabolum: et sancta coinquinauerunt, iniuriisque affecerunt, atque igni mandauerunt. O argumentum [facinus], o audacem dementiam! Recedat sensus eorum, et parcet populo suo Dominus ab hac corruptrice  malitia eorum: fiatque ut omnes qui catholicam sectantur [Gr., omnes cath. sectentur] Ecclesiam, recipiant euangelicas picturas, et martyricorum certaminum formationes; et has amplectantur, quemadmodum antiquitus sancta Dei Ecclesia suscepit. Adhuc autem sua continuantes artificia taliter maledicunt.


Gregorius episcopus legit:

Que cum multo studio et tractatu et nos aspiratione sancti Spiritus examinantes et cognoscentes, inuenimus in ipsum opportunissimum salutis nostre dogma, id est in dispensationem Christi, illicitam pictorum artem blasphemantem, et subuertentem easdem sanctas et uniuersales sex synodos diuinitus collectas et inspiratas.


Epiphanius diaconus legit:


Et studium et tractatus etiam in malo, quemadmodum studebat et tractabat cum Achitophel contra patrem suum Abessalom; sic et ipsi contra sanctos Patres: et ut uidebatur Achab ex diuina inspiratione pseudoprophetarum dicta suscipere; sed et iste fraudatus est spe . Ait autem Prouerbiator: Sunt uie que uidentur uiro recte esse, nouissima tamen earum mergunt in profundum inferni . Talia et isti passi sunt: quippe qui passione homini placita [Gr., hominibus placendi] superati, ex proprio uentre profati, putantes quidem uias suas rectas, in laqueum autem inferni obedientes sibi demergunt. Quomodo enim in ipsum  opportunissimum, ut aiunt, dispensationis Christi mysterium imaginum factio a pictore facta ore blasphemo refertur? uel quomodo iterum sanctas sex uniuersales synodos pictorum ars spernit, et preter uoluntatem earum in ecclesiis sunt imagines posite, cum iidem ipsi diuini Patres nostri didascalice ac uoluntarie expressius explanantes salutis nostre mysterium, in uenerabilibus templis figurauerint, arte pictorum usi, et non ut isti fatentur? Quis sacratissimorum Patrum nostrorum in ipsum opportunissimum dogma salutis nostre, id est in Christi dispensationem, illicitam pronuntiauit pictorum artem? Quod enim quis suscipit, id uituperare non patitur. Igitur desipere sciunt, sed non demonstrare illa que  desipiunt. Ut enim apparet, arbitrati sunt, quod nemo agnoscat uerbum eos ueritatis fraudare. Omnes quidem manuales artes que a consilio mandatorum Dei declinant, abiiciende sunt: que uero ita se non habent, sed ad uitam nostram non inutiles esse probantur, nichil indecens habent, neque has sancti patres nostri respuerunt uel abiecerunt. Porro si picture arte in effigiem turpitudinis quis usus fuerit, respuenda et noxia est: utputa si pinxerit quis figuras meretriculares, siue spectacula, infractusque saltatorios, et circorum uisiones; et quidquid aliud his simile ab arte fuerit factum, turpis est adinuentio [turpe exercitium]. At uero si industriorum uirorum uitas et martyricorum certaminum relationes, et horum narrandas passiones, et magni  Dei et Saluatoris nostri Iesu Christi dispensationis mysterium pingere uoluerimus, tum pictorum usi artificio, inueniemur ualde recte operantes. Etenim pictor crucem format, et nullus eorum qui bene sapiunt, depictam crucem eiicit, neque diuina eum denudat gratia: licet pictor eam coloribus operatus exstiterit. Rursusque super libris similiter accipiendum est. Nam si turpes quidem narrationes quis in libris depinxerit, turpes sunt et reiiciendi, atque ab auditu Christiano alienandi: si uero diuinitus inspirata uerba seu narrationes ducentes ad pietatem, laudandum est et admittendum, et Ecclesia dignissimum iudicandum. Idipsum etiam super icona Domini nostri Iesu Christi ac sanctorum eius, ut prediximus, existimare necessarium. Nam et si citharam uel  tibias quis operatus fuerit, turpis est operatio: si autem quid sacrorum uasorum, acceptabile: et nullus eorum qui bene sapiunt, arti derogat, si in his que huius sunt uite necessaria, utile quid effecerit. Considerare enim oportet intentionem et modum, per quem perfectio [opus] artium fit: et siquidem ad pietatem spectat, acceptabile: si uero ad quamlibet turpitudinem, odibile et abiectum est. Porro accusationi insistentes deinceps aiunt:


Gregorius episcopus legit:

Statuerunt autem [Stabilientem autem] Nestorium partientem in filiorum dualitatem eum qui propter nos homo factus est, unum Filium et uerbum Dei.


Epiphanius diaconus legit:


Iterum sicut prediximus, tantum pronuntiant, et non ostendunt. Quomodo sistit Nestorium, qui pingit imaginem Christi? Nestorius duos filios introducit, unum uerbum Patris, alterum eum qui est ex uirgine. ueri autem Christiani unum eumdemque confitentur Filium et Christum et Dominum: et pingentes iconam secundum id quod uerbum caro factum est et habitauit in nobis , id est, homo perfectus, ualde recte et pie faciunt. Circumscriptus est enim Deus uerbum carne, ad nos profectum, non tamen quis excogitauit diuinitatem eius depingere. Deum, inquit, nemo uidit unquam : in circumscriptus est enim, et inuisibilis, et incomprehensibilis:  sed humanitatem [Gr., sed circumscriptus secundum humanitatem]; ex duabus enim naturis nouimus Christum, et in duabus naturis indiuise, id est, diuina et humana. Una ergo incircumscripta, et una circumscripta in uno Christo uidetur: et imago non secundum substantiam principali assimilatur, sed tantum secundum nomen et secundum positionem membrorum figuratorum. Neque enim imaginem quis scribens hominis alicuius, animam in imagine querit: presertim cum differentia incomparabilis sit anime hominis et diuine nature. Nam illa quidem increata est, et conditrix, et sine tempore: ista uero creata et temporalis, et ab ipsa condita. Et nullus aliquando bene sentientium uisa hominis imagine cogitauit, quod separetur per pictorem  homo ab anima. Non enim solummodo anima priuatur imago, sed et ipsa substantia corporis, uidelicet carnibus, medullis [Gr., musculis], neruis, ossibus et elementis, id est sanguine, phlegmate, nigra et rubea cholera: quorum temperantiam in imagine uideri impossibile. Si enim hec in imagine uidissemus, hanc utique iam hominem, et non imaginem hominis nominassemus. Ergo perit [properat] una cum reliquis problematibus suis etiam presens uaniloquium: risu preterea digna sunt que proferuntur.


Gregorius episcopus legit:

Necnon et Arium et Dioscorum, et Eutychetem, et Seuerum, qui confusionem et mistionem in duabus  naturis unius Christi dogmatizant.


Epiphanius diaconus legit:

O inconsideratas et aniles eorum fabulas, et absconditam fraudem! Iterum enim eisdem gratum illis est immorari garrulitatibus. Aut enim ignorant diuersitatem a se numeratorum hereticorum, aut sponte garrire procurant. Arii enim ac Dioscori et Eutychetis hereses contrarie sunt Nestorio, et inuicem aduersantur, licet pares in impietate persistant. Arius enim ex non exstantibus, ut esset, inquiens, eternum et increatum uerbum Dei et Patris, addidit impietati sue etiam aliam heresim, non habere dicens Christum animam rationalem, sed pro anima diuinitatem, quam et passio tetigisset. Dioscorus autem et Eutyches Nestorio dicenti duas naturas et subsistentias  in Christo, ex aduerso ducti, naturas confundentes, unam uane locuti sunt; et procul a regia uia incedentes, que non declinat neque ad dexteram neque ad sinistram, ab apostolica et paterna doctrina retrouersi sunt. Et que communicatio uel consensus catholice sancte Dei Ecclesie propter uenerabiles picturas, cum Ario et Dioscoro et Eutyche? nisi quod tantum inanes sunt sermones eorum, et corruptibiles, et ab apostolico mandato alieni, quod ait: Sermo uester semper sit in gratia Dei sale conditus . Quos et abominatus multi certaminis Iob dicebat: Si comeditur panis absque sale? si uero et gustus est in uerbis inanibus?  Claret ergo, quod frustra et uane calumnientur Ecclesiam Dei,  nunc quidem dicentes eam cum Nestorio impio et diuisore commisceri, pingendo in iconis humanitatem Dominicam; nunc uero cum Eutyche ac Dioscoro sceleratis confundere: nam manifestum est, sicut supra ostensum est, quod contrarie sibimet sentiant, licet uterque impugnet Ecclesiam. Si enim dederimus, quod Nestorium secundum ipsorum uocem sequatur Ecclesia, mentiuntur, dicentes eam cum Eutyche ac Dioscoro sapere. Si uero potius eam  Eutychi ac Dioscoro consentire permittimus, etiam in hoc manifestantur falso loquentes. Ut enim sermo precedens ostendit, Nestorius et Eutyches ab inuicem impietate uariantur, et irrationabile ac superfluum est huiusmodi eorum commentum.



TOMUS TERTIUS.


Epiphanius diaconus legit:


Et quia in spinis arantes, ab apostolicis seminibus aliena profantur, et hereticorum zizaniorum germina fructificant, ad eos Dominus per prophetam clamat: Pastores multi corruperunt uineam meam, demoliti sunt portionem meam , hec dicentes:


Gregorius episcopus legit:

Unde iustum arbitrati sumus, subtiliter per presentem definitionem nostram ostendere, qui faciant et colant errorem. Omnium igitur deiferorum Patrum et sanctarum ac uniuersalium synodorum, qui puram et incontaminatam et Deo acceptam fidem  et confessionem nostram ita tradiderunt [Gr., Omnibus igitur deiferis, etc., puram et incontaminatam tradentibus], ut nullum modum diuisionis uel confusionis excogitaret aliquis in illam ineffabilem et ignotam unitionem, que super omnem sensum et cogitationem est, duarum scilicet per subsistentiam naturarum unice demonstrate persone.


Epiphanius diaconus legit:

uere suum errorem ostenderunt subtiliter uana sapientes. Omnibus enim sanctis Patribus nostris, qui in sanctis sex uniuersalibus synodis conuenerunt, uenerabiles imagines pictas in sanctis templis et in aliis congruentibus locis stabilientibus et suscipientibus has, ipsi reprobauerunt per quasdam falsidicas  ratiunculas, errorem dicentes, et idololatriam alteram preter demonicam subrogantes: et duas res sibimet aduersantes non discreuerunt ab inuicem. Eorum enim que ad gloriam Christi Dei nostri, et rememorationem in carne conuersationis eius patrata sunt, et eorum que propter gloriam et memoriam demoniorum a paganis et quibusdam Iudeis qui eis deseruiunt, facta sunt, unam et eamdem nominationem ore suo circumferunt, et scripture tradere non sunt reueriti, miscentes que misceri non possunt, et excusantes excusationes in peccatis. Diuisionis et confusionis deliramentorum strepitum dant in theologicam disciplinam Ecclesie catholice, et garriunt dicentes, nullum modum diuisionis excogitare in  unitione que per subsistentiam in carne facta est Dei uerbi. Et, ut apparet, paternas uoces nunquam legerunt: porro si legerunt, transeundo legerunt, et non scrutando. Deiloquus Gregorius interimit inane ipsorum commentum, ita dicens : Cum nature distent, cum intellectibus quoque diuiduntur [Gr., distant consideratione intellectus, simul diuiduntur] et nomina: et omnes sancti Patres nostri confusionem non admittentes, separatas dicunt intellectu duas naturas ratione differentie, non diuisionis. Igitur aut ignota est illis etiam in hoc uera dogmatum agnitio, aut calumniantur sanctos Patres nostros, quod nullo modo dicant diuisionem in duarum naturarum unitione dispensationis Christi. Et Nestorius quidem rebus diuidit  naturas, dicens alterum Dei uerbum, et alterum eum qui est ex uirgine, in hominem specialiter, et in Deum specialiter. Catholica uero Ecclesia inconfuse confessa unitionem, intellectu solo diuidit naturas indiuise, unum eumdemque confessa Emmanuel etiam post unitionem. Porro iniuriam spirantes in suis nasis, efferunt:


Gregorius episcopus legit:

Quis est insensatus intellectus uani scriptoris [pictoris], propter friuolum et turpe lucrum studentis quod studeri non potest? id est, corde credita et oris confessione prolata manibus pollutis formare.


Epiphanius diaconus legit.

 Apoplexia est hoc dicere uel sentire: neque enim uiri prudentis est culpare inculpabiles. Nam que est eorum sinistri sermonis excogitatio, hec deliramenta intelligendi in ecclesie dicatis rebus? Si is qui pingit, propter turpe lucrum dicatur imaginari Dominum nostrum secundum quod homo perfectus factus est, et sanctos eius: oportet illos etiam qui diuina Euangelia scribunt, incusare, et eos qui crucem per colores exarant, stultos pictores appellare ac dicere quod propter turpe lucrum hoc faciant. Ergone et faber qui crucem facit, stultitie fabricator nominabitur; et latomus mensam sanctam incidens et formans, stultitie latomus est; et aurifex, et argentarius, et textor similiter? Itaque iuxta illorum uesaniam discessit omnis disciplina et ars a Deo data  tam ad gloriam suam, quam ad statum uite nostre. Et quia uenerunt in ignotantie ac malignitatis superfluitatem, ex diuina Scriptura et sanctis Patribus nostris audiant laudari sapientiam que data est nature nostre per magnum datorem Deum qui nos condidit, et quidem Iob de Deo asseuerante: Quis dedit mulieribus texture sapientiam?  Diuina quoque Scriptura testatur Dominum dedisse sapientiam Beseleel in omnem fabrilem disciplinam, ita dicens: Ego uocaui ex nomine Beseleel filium Urii filii Or de tribu Iuda: et impleui eum spiritu Dei, sapientia et intelligentia et scientia in omni opere, ad excogitandum quidquid fabre fier potest et auro et argento et ere, marmore et gemme  et diuersitate lignorum. Dedique ei socium Eliab filium Achisamec de tribu Dan. Et in corde omnis eruditi posui sapientiam, ut faciant cuncta que precepi tibi . Quibus consonans Gregorius, qui multus est in theologia, profatur : Et descendit spiritus Domini, et deduxit eos: et spiritus discipline repleuit Beseleel principem fabrorum tabernaculi. Ergo qui disciplinas Dei, que hominibus date sunt, deprauant [Gr., uituperant] et reprehendunt, diuinitus reprobatorum heresi connumerati et sunt et dicuntur, addentes, secundum quod scriptum, peccatum super peccatum . Hi ergo qui germani et non nothi stolis amicte sponse Christi, et maculam uel rugam non habentis, catholice uidelicet Ecclesie  filii sunt, soli Deo rationabilia sacrificia et seruitutes offerentes, per uisibilem sensum intuentes uenerabilem imaginem Christi, et proprie ac ueraciter domine nostre sancte Dei genitricis, sanctorumque angelorum et omnium sanctorum, sanctificantur, per recordationem horum mentem suam informant, et corde in unum Deum credunt ad iustitiam, et ore confitentur ad salutem . Similiter et Euangelium audientes, auditorium sensum sanctificatione ac gratia replent, et corde intelligunt eorum que scripta sunt narrationem. Deinde frustra inflati quid aiunt?


Gregorius episcopus legit:

Fecit enim iste talis imaginem, nominans eam Christum: et est nomen quod est Christus, Deus  et homo. Ergo et imago Dei et hominis. Itaque aut circumscripsit, secundum quod uisum est uanitati sue, incircumscriptionem deitatis circumscriptione create carnis; aut confudit inconfusibilem unitionem illam, confusionis iniquitatem incurrens; duas blasphemias ex hoc deitati applicans per circumscriptionem et confusionem. Eisdem ergo et is qui adorauit, blasphemiis submittitur: et ue utrisque consimile, quia cum Ario et Dioscoro et Eutyche atque cum Acephalorum heresi errauerunt.


Epiphanius diaconus legit:

Non est pictorum adinuentio imaginum factura, sed catholice Ecclesie approbabilis legislatio et traditio:  atque antiquitati congruens reuerentia secundum diuinum Basilium . Testimonium perhibet ipsa rerum antiquitas et spiritu inductorum patrum nostrorum doctrina, quia uidentes has in uenerabilibus templis, libenter susceperunt: et ipsi uenerabilia templa dedicantes, has pingere studuerunt; in quibus Deo accepta uota sua et incruenta sacrificia Domino cunctorum Deo obtulerunt. Igitur eorum est ingenium et traditio, et non pictoris; nam pictoris sola ars est: dispositio manifestum est quod sit sanctorum patrum qui dedicauerunt. Nomen autem quo Christus dicitur, indicium est deitatis et humanitatis, duarum uidelicet perfectarum Saluatoris naturarum.  Et secundum naturam qua uisus est, imaginem eius Christiani pingere sunt edocti, et non secundum quam inuisibilis erat: ipsa enim incircumscripta est. Deum quippe nemo uidit unquam, ex Euangelio  audiuimus. Humana ergo natura Christo depicto, scilicet iuxta quod ueritas demonstrauit, secundum nomen tantum Christiani confitentur communicare imaginem ei quod principale est, et non secundum substantiam. Ipsi autem stolidi effecti indifferentem dicunt esse imaginem et principale, atque in aliis substantiis esse ipsam substantiam [Gr., in aliis et aliis substantiis esse eamdem substantiam] iudicant. Et quis eorum non derideat indisciplinationem, imo lugeat impietatem? In reprobum quippe sensum conuersi loquuntur que non conueniunt,  confusionis causam [crimen] susurrantes habere per uenerabilium imaginum effectum Ecclesiam, et applicare eam diuinitati circumscriptionis speciem asserentes: deindeque iniquitatem super iniquitatem apponentes, ue transmittunt. Sed conuertetur dolor eorum in caput ipsorum. Si enim qui maledicit antiquo Isrel, maledictus est; qui benedicit, benedictus est : quanto magis qui nouo Isrel, qui intelligibiliter uidet Deum, id est, Dei Ecclesie maledicit, est maledictione repletus? Quis autem eos non exsecrabitur, cum Ario et Dioscoro et Eutyche dicentes, atque cum Acephalorum heresi illam errare, ipsis hos habentibus preceptores et tutores sue ipsius noua eligentis hereseos? In subsequentibus enim Eusebius Pamphili ab eis in testimonium ducitur,  qui ab omni Ecclesia catholica noscitur patronus esse Arii hereseos, quemadmodum in omnibus conscriptis suis expositionibusque continetur; secundum adorabile Deum uerbum dicens et ministrum Patris et secunda dignitatis habentem, ab homousii differens maiestate, et commutationem [Gr., sententie consubstantialitatis repugnans, et comm.] sancte carnis Domini in diuinitatis naturam; ac per hoc confusionem dogmatizans, nec iconam recipit, sed neque omnis Arianorum scelerata collectio. Predicant enim sine anima rationali hominem factum fuisse Dominum nostrum, et pro anima diuinitatem habere, ut passionem in eam efferant, sicuti testatur Gregorius deiloquus : et utpote deitatem passam fatentes, non  admittunt imaginem. Similiter et Seuerus confusibilis minime suscepit imaginem Christi Dei nostri in Ecclesia, sicut plurimi historici narrant. Quomodo ergo Arium et Dioscorum ac Eutychetem, Acephalorum scilicet heresim secutam fuisse catholicam Ecclesiam asserant, que suscepit imaginales historias, mirandum est: dum magna eructent, et quasdam blasphemas ratiunculas ex lingua sua que sine porta est, in erem fundant, et non aliud. Audiant ergo ueraciter: Superior circumscriptione est, quemadmodum diximus, diuina natura: an potius humana [Gr., at uero humana] est circumscripta. Et nullus bene sentientium circumscriptam dicens humanam naturam, cum hac circumscribit eam que incircumscripta  est. Etenim Dominus secundum quod homo perfectus erat, cum esset in Galilea, non erat in Iudea, et hoc ipse affirmat dicens: Eamus in Iudeam iterum . Et cum de Lazaro dissereret discipulis suis, ita dixit: Gaudeo propter uos, quia non eram ibi . Porro secundum quod Deus est, in omni loco dominationis sue presto est, manens modis omnibus incircumscriptus. Quomodo ergo uaniloquiis quibusdam uanitate uocis perstrepentes, uerbosantur infreni lingua dicentes: Circumscripsit pictor secundum quod uisum est uanitati sue incircumscriptibile deitatis circumscriptione create carnis? Si circumscripta est reclinati et cunabulis inuoluti in presepio natura [Gr., cum natura] humanitatis natura diuinitatis eius, simul circumscripta est etiam in depicta  imagine humanitatis eius incircumscripta deitas eius: similiter et in cruce si circumscripta est natura [cum nat.] humanitatis natura deitatis eius, simul circumscripta est et in depicta imagine humanitatis eius incircumscripta deitas eius. Si uero illa non est factus [Gr., facta non sunt], nec hoc utique. Utique cognouissent deiferi Dionysii dictum in sermone de hierarchia ita perhibentis : Neque enim certa [Gr., exacta] similitudo est causalibus et causis; sed habent quidem causalia causarum conuenientes imagines: ipse autem cause causalibus supereminent et superstabilite sunt, secundum principii sui rationem. Itaque ostensum est etiam his qui pauca intelligere possunt, quod uanam uocum quamdam nouitatem introducere tenet resarcinatus  eorum sermo, contra Ecclesiam, et non contra pictorem agones apponens. Porro impudentiam continuantes, temere dicunt:


Gregorius episcopus legit:

Damnandi autem ab his qui bene sentiunt, eo quod incomprehensibilem et incircumscriptam diuinam Christi naturam pingere conentur, profecto ad aliam confugient male machinationis defensionem, quia solius carnis illius quam uidimus et palpauimus, et eum qua conuersati sumus, iconam depingimus; quod est impium et Nestoriani pessimi sensus inuentio.


Epiphanius diaconus legit:

Adhuc eisdem continuantur artificiis falsi assertores  circa ueritatem, ad impudentem contradictionem conuersi. uerum conuenientia sibi dicentes, incidunt in laqueum blasphemie; et amentie continuantes uerba, id est incomprehensibilem et incircumscriptam diuinam Christi naturam, accusant Christianos, dicentes hanc eos circumscribere. Deinde artificiose loquentes, eorum assumendo personam, falso pronuntiant, quia solius carnis illius quam uidimus et palpauimus, et cum qua conuersati sumus, iconam depingimus: ut quasi ex hoc iterum in Nestorii blasphemiam Ecclesiam inducant. Unde et inferunt: Quod est impium, et Nestoriani pessimi sensus inuentio. Ergo ueritatem audiant. Christiani unum Emmanuel scientes Christum Dominum, ipsum depingunt  secundum quod uerbum caro factum est; et multiplices garrulitates a se procul repellunt, simplici corde omnia que tradita sunt in Ecclesia suscipientes; et intuentes picturas, nichil aliud intelligunt, nisi que signantur in ipsis. Etenim cum uiderint in pictura parientem uirginem et angelos supra stantes cum pastoribus, recogitant Deum humanatum nasci propter salutem nostram; et confitentur dicentes: Is qui sine carne erat, caro factus est, uerbum incrassatum est, increatus creatus, impalpabilis, palpatus est: atque unum eumdemque confitentur perfectum in deitate et perfectum in humanitate, Deum ueraciter et hominem ueraciter. Preterea dictum est retro de scelesta Nestorii heresi, quia imaginum effigies in nullo cum ea concordant; et sufficienter dictum  est. Quod si oportuerit, et iterum dicetur. Putantes autem in se quid intelligere, aiunt:


Gregorius episcopus legit:

Tractandum est enim in hoc, quia si secundum orthodoxos Patres simul caro, simul Dei uerbi caro, nunquam partitionis sensum suscipiens, sed tota ex toto a diuina natura suscepta et integre deificata est, quomodo scindetur, uel separatim statuetur ab his qui impie hoc agere conantur? Similiter autem et super eius habetur anima. Assumente quippe Filii deitate in propria persona carnis naturam, anima mediatrix effecta est inter deitatem et carnis crassitudinem; et sicut simul caro, simul Dei uerbi caro est: ita simul anima, simul Dei uerbi anima est: et utraque simul, deificata scilicet  anima, sicut et corpore, et ab his indiuisa deitate manente etiam in ipsa disiunctione anime a corpore in uoluntaria passione. Ubi enim anima Christi, ibi et deitas: et ubi corpus Christi, ibi et deitas.


Epiphanius diaconus legit:

Quando aliquem tacturi sunt nequaquam sermonem subuersores catholice Ecclesie [Gr., qui auertunt se a catholica Ecclesia], assumunt aliqua que omnes profitentur: ut per sensum bonum qui in his esse cernitur, nec de reliquis incredibiles [id est fide minus digni] iudicentur. Pauca enim quedam bene pronuntiantes, et quodammodo glareis margaritas commiscentes, atque ad uomitum proprium repedantes,  aiunt scindi et separatim statui unum Christum ab his qui recipiunt uenerabiles imagineas picturas. Et uituperabiliter effantur, nunquam partitionis sensum fuisse receptum. Liquet ergo quod ignorentur ab eis Patrum uoces. Studiose [Gr., cogitatione] quippe omnes separationem duarum naturarum expressius predicant, sed non rebus, ut superius dictum est, sicuti blaspheme Nestorius dicere ausus est. Nulla autem est procul dubio ratio dissensionis uel separationis, aut alicuius diuisionis, uel rursus essentie confusionis, quemadmodum crebro falso concionati sunt, pro eo quod pingitur Dominus secundum id quod homo fuit perfectus. Aliud est enim imago, et aliud principale: et proprietates  principalis nullatenus quis eorum qui sanum sapiunt, in imagine querit. In imagine quippe nil aliud uera ratio nouit, quam secundum nomen communicare illi cuius est imago, et non secundum substantiam, iuxta quod crebro iam diximus coacti ex ipsis [ipsorum] disputationibus. Inopiam enim passi aliquid dicendi contra catholicam Ecclesiam, eadem de eisdem effantur, uana fauce loquentes, et exercitium [Gr., uaniloquentiam] audientibus facientes. Propter quod et ridendi apud omnes monstrantur, aliquando partitionem, aliquando uero confusionem dicentes, paratissimam linguam habentes ad subsequendum [Gr., ad uerbis peccandum] unde et dicunt:


Gregorius episcopus legit:

 Si igitur in passione inseparabilis mansit ab his diuinitas, quomodo insensati et cuncta irrationabilitate repleti, diuidunt carnem que cum diuinitate connexa et deificata est, et quasi puri hominis imaginem pingere tentant? Nam et in isto in aliud iniquitatis barathrum incidunt, separantes carnem a diuinitate, et priuate subsistentie illam asseuerantes, et aliam personam carni tribuentes, quam et imaginare [id est imaginibus exprimere] fatentur: ex hoc ostendentes quarte persone additamentum in Trinitate: super hec et assumptionem, que diuinitus est suscepta, atheoton depingentes [Gr., et quod ex assumptione deificatum est, atheoton, id est non deificatum depingentes]. Colligitur ergo ab his qui Christi imaginem pingendam  [Gr., pingi] existimant, aut diuinitatem circumscriptam et carne confusam, aut corpus Christi atheoton et diuisum, ac personam priuate subsistentie super carnem [in carne] dari: similes in hoc effecti Nestorianorum impugnationi que in Deum est. In talem blasphemiam atque impietatem incurrentes confundantur et reuereantur, et cessent qui patrant, et desiderant, et colunt imaginem, que fallaciter ab eis facta et dicta est Christi. Cesset etiam a nobis ex equo et Nestorii partitio, atque Arii, Dioscori et Eutychetis, et Seueri confusio, que sunt immensa mala [Gr., e diametro pugnantia mala], et impietate comparia.


Epiphanius diaconus legit:


Nequaquam per unam uiam gradiuntur Christianos calumniantis hereseos propugnatores, quemadmodum moris est orthodoxis, qui de diuinis dogmatibus disputantes, regiam uiam tantum retinent, et hac uel illac nullo pacto declinant. Sed euertentes uias Domini, contrarias opiniones apud se colligunt: et in suo sensu abundantes, sapientes per omnia esse putantur. Sed audiant ab Isaia, qui fiducialiter dicit: ue qui sapientes estis in oculis uestris, et coram uobismetipsis prudentes . Etenim que nunquam ab orthodoxis Christianis dicta sunt, quasi predicata per illos assumunt; et seductorios syllogismos contexentes sophistice arguunt: et colligitur ab eis iniuria  et maledictio, quin potius et impietas. Que enim Diodorus atque Theodorus Mopsuestie, ac Nestorius et Eutyches et Dioscorus et Seuerus assumpsere contra ueritatem rabiem eructantes, ipsi catholice Ecclesie tribuunt: et malo malum commiscentes applicant [addunt], hanc impiis istis hereticis conspergi perhibentes [cum imp. i. h. sentire per.], et stoliditate et inutilitate uerba referta possidentes, et sicut caupones miscent uinum aqua, id est uerum sermonem cum peruerso, et temperant fel amaritudinis. Heresis enim Dioscori et Eutychetis contraria est Nestorio, quemadmodum iam diximus: atque contrarias hereses in una opinione atque professione esse possibile non est: quemadmodum album et nigrum, uel calidum et frigidum impossibile  est uideri in uno subiecto, in uno eodemque tempore. Neque enim in niue inuentum est aliquando calidum, neque in igne frigidum. Porro amentie ipsorum inutilitatem manifestiorem dicemus. Imaginem enim et principale idipsum dicunt ueloces erga calumniam: et idcirco in confusiones et partitiones inducunt eos qui depingunt euangelicam relationem. Eutychianorum enim, id est eorum qui predicant unam naturam secundum subsistentiam in unitione Christi, ac per hoc dogmatizant confusionem, ueritatis transmutatio nichil aliud in illis est, nisi quod subsistentiam et naturam idipsum definiunt: quod aliud esse atque aliud alumni catholice norunt Ecclesie. Subsistentiam enim dicimus substantiam quamdam cum proprietatibus, ab eo quod est hyphestane  [Gr., hyphestane, id est subsistere]. Porro autem naturam fatemur rem per se subsistentem [Gr., existentem], non indigentem alio ad sui stabilitatem [constitutionem], ab eo quod est pephycene. Hoc preterea modo et isti imaginem Christi et ipsum Christum nichil distare per substantiam dicunt. Nam si differentiam nossent, nequaquam has uocum nouitates portentose pretenderent. Omnibus enim euidens est, quia aliud est imago, et aliud primitiuum: hoc quidem animatum, illud autem inanimatum est. Et quoniam uerbosati sunt, in imagine circumscribi pariter diuinam naturam, excidentes a recta ratione, traditi sunt in reprobum sensum. Petrus enim et Paulus depicti uidentur, sed eorum anime in imaginibus non adsunt: quandoquidem nec ipso corpore  Petri presente, animam eius aliquis uidet. Cum ergo ipsa non aspiciatur, quis eorum qui ueritatem sectantur, dicit, quia separata est caro Petri ab anima eius, nisi forte per intelligentiam tantum? Quanto magis incircumscripta natura Dei uerbi a circumscripta carne que ab eo assumpta? Neque enim quando fatigatus est ex itinere, et a muliere Samaritana bibere querebat, et a Iudeis lapidabatur, deitatis natura fatigabatur, uel lapidibus submittebatur: absit blasphemia. Has ego multiplices conglobationes, uolens imaginales picturas respuere, multum susurrans uanitas Christianos calumniantium incontinenti lingua induxit; et alia quedam subinferens, atque iniquitatem super iniquitates congerens, quarte  persone additamentum in sancta Trinitate stolide locuta est. At nos qui in catholica Ecclesia utpote proprii filii nati sumus, omnia que sunt dispensationis Domini nostri Iesu Christi suscipientes, atque Arium et Nestorium, Apollinarium quoque et huius discipulos Eutychetem et Dioscorum abominantes, uenerabiles imagines suscipimus, imagines tantum et nichil aliud eas cientes, secundum quod principalis tantummodo nomen habent et non substantiam. Cancri autem more oblique gradientes, ad aliam blasphemie ducuntur uiam, dicentes:


Gregorius episcopus legit:

Letentur et exsultent, et fiducialiter agant hi qui ueram Christi imaginem sincerissima anima  faciunt et desiderant, et colunt, et in salutem anime et corporis offerunt: quam ipse sacratissimus immolator et Deus noster, ex nobis ex toto massam assumens, secundum tempus proprie passionis in typum et rememorationem euidentissimam tradidit ministris suis. Sese namque uoluntarie traditurus memorabili et uiuifice morti sue, acceptum panem benedixit, et gratias agens fregit, et dans dixit: Accipite et comedite in remissionem peccatorum; Hoc est corpus meum . Similiter et calicem tradens dixit: Hic est sanguis meus: hoc facite in meam commemorationem . ueluti nulla alia specie ab eo electa sub celo, uel forma [figura] imaginari eius incarnationem ualente. uide ergo quod  imago uiuifici corporis eius pretiose ac honorabiliter facta sit [Gr., En ergo imago uiuif. cor. que pret. ac hon. fit] Quid enim argumentatus est in hoc sapientissimus Deus? Nonne ut ostenderet et exprimeret euidenter nobis hominibus mysterium quod operatus est per dispensationem suam? quia sicut id quod ex nobis suscepit, materia sola est humane substantie per omnia perfecte, non figurantis proprie subsistentem personam, ut non additamentum persone diuinitati intercidat: ita et imaginem materiam precipuam, id est, panis substantiam precepit offerri, non figurantem hominis formam, ne idololatria subintroducatur. Sicut ergo corpus Christi quod secundum naturam, sanctum est, utpote diuinitus sanctificatum [Gr.,  utpote deificatum]; ita manifestum est, quod adoptione, id est, ipsa imago eius sancta est, utpote per quamdam sanctificationem gratie sanctificata [Gr., deificata]. Hoc enim et mercatus est [industrie gessit], ut diximus, Dominus iehsu, ut sicut carnem quam suscepit, propria secundum naturam sanctificatione ex ipsa unitione deificauit; similiter et eucaristie panem, non ut falsam [ut non f.] imaginem naturalis carnis, per sancti Spiritus aduentum sanctificandum, diuinum corpus fieri uoluit mediante sacerdote, qui oblationem de communi separans, ad sanctificationem pertingere facit. Itaque Christi caro secundum naturam animata et intelligibilis, uncta est Spiritu sancto in diuinitatem  [mente predita, uncta est per Spiritum sanctum diuinitate]. Similiter et diuinitus tradita imago carnis eius, diuinus uidelicet panis repletus est Spiritu sancto cum calice uitam ferentis sanguinis lateris eius. Hec ergo demonstrata est uera imago dispensationis que in carne facta est, scilicet Christi Dei nostri, quemadmodum supra dictum est; quam ipse nobis uerus nature uiuificator et fictor uoce propria tradidit.


Epiphanius diaconus legit:

Patet, qualiter omnis sermo propositus, quando semel a ueritate auersus est, in multas et periculosas prauitates a consequentia seductoria proferatur: quippe quod et isti preceptores nouitatis perpessi  sunt. Auersi enim a ueritate propter imaginum factionem, etiam in alteram extremam apoplexie insaniam delapsi sunt. Etenim quasi ex Delphico tripode obliqua hec et perniciosa dogmata oraculo consecuti sunt [uaticinati sunt]. Sed audiant a prouerbiali uerbo: Laqueus fortis uiro labia sua, et capitur proprii uerbis oris . Ligna enim et fenum et stipulam apposuerunt, quorum finis in combustionem. Nullus enim aliquando tubarum Spiritus, sanctorum uidelicet apostolorum, aut illustrium Patrum nostrorum, incruentum sacrificium nostrum quod in commemorationem Christi Dei nostri ac omnis dispensationis eius efficitur, dixit imaginem corporis eius. Neque enim acceperunt a Domino sic dicere uel confiteri, sed audiunt euangelice dicentem  eum: Nisi manducaueritis carnem Filii hominis, et biberitis eius sanguinem, non intrabitis in regnum celorum . Et: Qui manducat meam carnem et bibit sanguinem meum, in me manet, et ego in eo . Et: Accepto pane, gratias agens, fregit, et dedit discipulis suis, et ait: Accipite et comedite; hoc est corpus meum. Et, accipiens calicem, gratias egit, et dedit illis dicens: Bibite ex hoc omnes: hic est enim sanguis meus noui testamenti, qui pro multis effundetur in remissionem peccatorum . Et non dixit, accipite et comedite imaginem corporis mei. Sed et Paulus diuinus apostolus ex diuinis Domini uocibus hauriens, ait: Ego accepi a Domino quod et tradidi uobis, quoniam in qua nocte tradebatur, accepit panem, et gratias agens, fregit et dixit:  Accipite et comedite; Hoc est corpus meum quod pro uobis frangitur: hoc facite in meam commemorationem. Similiter et calicem postquam cenauit, dicens: Hic calix nouum testamentum est in meo sanguine: hoc facite, quotiescunque biberitis, in meam commemorationem. Quotiescunque enim manducabitis panem hunc, et calicem hunc bibetis, mortem Domini annuntiabitis, donec ueniat.  Ergo liquido demonstratum est, quod nusquam Dominus uel apostoli, aut Patres imaginem dixerunt sacrificium sine sanguine, quod per sacerdotem offertur, sed ipsum corpus et ipsum sanguinem. Et ante sanctificationis quidem celebrationem, typos quibusdam [Gr, Consummationem, antitypa quibusdam] sanctorum Patrum  hec pie uisum est nominare: quorum est Eustathius propugnator orthodoxe fidei et ariane destructor uesanie, et Basilius eiusdem infelicis superstitionis depositor, qui omne quod sub sole est, planam rectorum dogmatum basim edocuit. Ex uno enim eodemque spiritu disputantes, unus quidem eorum interpretans Salomoniacum dictum, quod in Prouerbiis legitur: Comedite panem meum, et bibite uinum quod miscui uobis ; hec dicit: Per panem et uinum, typos corporalium Christi predicat membrorum. Alter uero ex eodem fonte hauriens, ut nouerunt omnes sacerdotii mystici cultores, in oratione diuine oblationis ita dicit: Confidentes appropinquamus sancto altari, et proponentes typos sancti corporis et sanguinis Christi tui, te deprecamur,  et te rogamus: et quod deinceps infertur, certiorem Patris huius perfecit intellectum, qualiter antequam sanctificata fuerint, [a 1Kb] uocata sint typi: post sanctificationem autem corpus proprie ac sanguis Christi dicuntur, sunt, et creduntur. Ipsi uero uiri fortes uolentes uenerabilium imaginum demoliri uisionem, aliam imaginem introduxerunt, que non est imago, sed corpus et sanguis: porro fatigatione [Gr., improbitate] et astutia depressi, sophismate prauo semet offendentes, [Gr., decipientes] adoptione nominauerunt fieri hanc diuinam oblationem: [Gr., add. et quemadmodum hoc dicere aperta insania est, sic et imaginem asserere corpus, etc.] et corpus et sanguinem Domini, equali quodammodo appropinquat amentie, et ampliorem indisciplinationis  [Gr., indisciplinatione] habet impietatem. Deinde dimisso mendacio tangunt pauxillum quid ueritatem, diuinum corpus dicentes fieri: et, si imago corporis est, non potest esse hoc diuinum corpus. Ergo hinc inde circumductis, inualida omnino manent ea que ab illis susurrata sunt. Sicut enim oculus turbatus non recte uidet, ita et ipsi nequam confusione cogitationum sensum suum turbantes et turbulentum reddentes, idipsum patiuntur quod insanientes, alia scilicet pro aliis phantastice passi [Gr., phantastice iudicantes]: aliquando quidem imaginem dicentes sancti corporis Christi intelligibile [Gr., sacrum] sacrificium nostrum, aliquando uero positione corpus. Porro hec passi sunt, quemadmodum supra diximus, imaginalium formationum uultum [aspectum]  ab Ecclesia uolentes exterminare, gaudentes super euersione ecclesiasticarum traditionum.



TOMUS QUARTUS.


Epiphanius diaconus legit:

Iterum insistentes iisdem oblocutionibus, mouent linguas suas, has ad iniuriam acuentes sancte Dei Ecclesie; etenim aiunt:


Gregorius episcopus legit:

Mendacis autem cognominationis malum imaginum nomen neque ex traditione Christi uel apostolorum  aut Patrum esse habet, neque orationem sacram sanctificantem illud, ut ex hoc ad sanctitatem ex eo quod commune est transferatur: sed manet commune et inhonoratum, sicuti patrauit hoc pictor.


Epiphanius diaconus legit:

Linguam habentes magniloquam, adiectionibus malum absque timore Dei amplificant; et temerario corde ac potentatu inania, meditantes mendacis cognominis et mali nominis imagines que sub nomine Christi facte sunt, pronuntiauerunt. Et si hoc de regum imaginibus dicere auderent, morte uindictam forsitan pertulissent. Patientur autem hanc et percipient utique, quando et uerborum et actuum retributio fiet. Preterea cum multis que nobis sine  scripto tradita sunt, etiam imaginum factio in ecclesia ab apostolorum predicatione dilatata est. Indicat autem hoc et historia de hemorrhoissa, que ex diuersis historiis testimonium habet, et secundum quod sanctum Euangelium refert, sanitatem adepta est: quia hec statuam erexit Domini, et se tangentem fimbriam statue posuit . Inter illam autem et Christi imaginem herba quedam oriebatur, appropinquans pedi statue, omnis languoris remedium. Porro has etiam in scripturis Christianos uersari [operatas], sanctorum Patrum nostrorum plurimi tradiderunt. [b 1Kb] Basilius Magnus, cuius doctrina per omnes terminos resonat, in diuersis sermonibus suis mentionem earum facit: et Gregorius ipsius et carne et spiritu frater, Nysseorum  presul, in sermone de Abraham: et Gregorius cognomento deiloquus in scriptis a se carminibus; in quibus sermo refertur, qui est inscriptus de uirtute: Ioannes etiam qui os auro pretiosius possidet, in epitaphio sermone suo, quem in Meletium habuit episcopum Antiochie; et in sermone suo qui etiam supra scribitur, quia uetoris et Noui Testamenti unus est legislator: Cyrillus depositor Nestorii epistola sua [Gr., ep. sua prima] ad Acacium episcopum Scythopoleos, Sophronius [Anastasius, Antiochenus patr.] Maximus. Sed quid nominatim horum memoriam facimus, cum omnes sancti Patres nostri imaginum facturam susceperint? At hi mendaciter asserunt perhibentes quod Patrum non sit traditio, etiam, satis congrue: si Euangelium legendum minime tradiderunt,  nec imagines figurandas; at si hoc, et illud. Sequitur enim titulationis uel picture formatio euangelicam relationem, et hec picturalem narrationem: et utreque bone et honorabiles. Que enim indicatiua sunt inuicem, indubitanter etiam alterum alterius habet intelligentias. Si enim dixerimus, sol super terram est, utique dies est: et si dixerimus, quia dies est, utique sol super terram est. Ita et si uiderimus in imagine euangelizantem angelum uirgini, utique in commemorationem habemus uenire euangelice narrationis: Quia missus est angelus  Gabriel a Deo ad uirginem: et ingressus ad eam dixit: Aue, gratia plena, Dominus tecum; benedicta tu inter mulieres . Ergo ex Euangelio audiuimus gestum mysterium per angelum ad uirginem, et commonemur: et in imaginem intuentes similiter quod gestum est, manifestius intelligimus. Porro et in aliam rursus indisciplinationis uiam conuersi sunt, dicentes:


Gregorius episcopus legit:

Neque orationem sacram sanctificantem illud, ut ex hoc ad sanctificationem ab eo quod commune est, transferatur: sed manet commune ac inhonorandum, quemadmodum hoc pictor effecit.


Epiphanius diaconus legit:

 Et quod uerum est audiant. Multa que in nobis sacrata sunt, orationem sacram non recipiunt, cum inde et ex ipso nomine plena sint sanctitudine simul et gratia. Et propterea hec ut reuera ueneranda honoramus et salutamus, ipse enim typus uiuifice crucis absque oratione sacra effectus, penes nos colitur, et contenti sumus figura eius ad suscipiendam sanctificationem. Et per adorationem que facta est a nobis in eum, et per notam in fronte expressam, atque per signaculum quod in ere per digitum fit, abigere [insequi] demones speramus. Similiter et in imagine per nominis annotationem ad primitiui honorem reducimur: et salutantes ac honorabiliter adorantes, percipimus sanctificationem. Nam et sacra  diuersa uasa habentes, hec salutamus atque amplectimur, et sanctitatem quamdam percipere ab eis speramus. Itaque aut crucem et sacra uasa stulte dicturi sunt communia et inhonoranda, sicuti fecit ea faber et pictor et textor, eo quod non habeant orationem sacram sanctificantem illa: aut certe et uenerabiles imagines tanquam sacras et sanctas et honorandas admittent. Ceterum uolentes et alia zizaniis immista plantare semina, quasi ex spiritu pythonico etiam adhuc effantur.


Gregorius episcopus legit.

Si uero quidam eorum qui in tali errore detinentur, dixerint, recte quidem a nobis et pie dici ea que in subuersionem imaginis que Christi dicitur,  asseruntur, propter inseparabiles et inconfusas duas naturas, que in una subsistentia conuenerunt: sed deficere nos a ratione, eo quod [Gr., dubitare eo q.] super immaculate ac semper gloriose, que proprie Dei genitrix est, et prophetarum, apostolorum quoque et martyrum, cum sint puri homines, et non ex duabus naturis, diuinitate scilicet et humanitate, in una subsistentia, instar unius Christi, ad fiendum imagines interdictionem facimus.


Epiphanius diaconus legit:

Nullus eorum qui in catholica Ecclesia enutriti sunt, intellexerit uel direxerit, quia recte ac pie iudicauerunt super hac nouitate: sed omnes summi  sacerdotes, et sacerdotes tam Orientis et Occidentis, quam Arcti et Mesembrie, anathemati destinauerunt eos qui ita senserunt. uerum modicam partem harum dieceseon seduxerunt, et a toto Ecclesie corpore reciderunt, aut contemnentes Domini uocem dicentem: Qui enim unum ex minimis meis istis scandalizauerit, expedit ei ut suspendatur mola asinaria circa collum eius, et demergatur in mare . Et ipsum non reuerentes, utpote aduersus imaginem eius rabiem exercentes, nec sanctos eius erubescunt: sed et aduersus ipsos commouerunt linguas, ita dicentes:


Gregorius episcopus legit:

Deficere nos a ratione, eo quod super immaculate et semper gloriose, que proprie Dei genitrix  est, et prophetarum, apostolorum quoque ac martyrum, cum sint puri homines, et non ex duabus naturis, diuinitate scilicet et humanitate: et quia oportet ad istos dicere, quod primo destructo, nec his sit opus.


Epiphanius diaconus legit:

Neque primum euangelice aut apostolice, aut scripturaliter, aut paterne, aut argumentose, et, ut absolute dicamus, aut pie destructionem fecerunt, sed ex proprio uentre pronuntiantes, catholice Ecclesie Dei restiterunt; neque de propositis intemerate domine nostre genitricis Dei imaginibus aut sanctorum est illis uerax uel pius sermo resistendi: quemadmodum iam, dante Deo uerbum, demonstrauimus.  Prius enim diximus, ex sanctis Patribus haurientes, quia imaginis honor ad principale transit; et quia qui intuetur imaginem regis, intuetur in ea regem. Qui ergo adorat imaginem, in ea adorat regem: illius enim forma et species est imago [Gr., in imagine]: et sicut qui iniuriam infert regis imagini, penam iure perpetitur, tanquam qui ipsi cause, uidelicet regi, inhonorantiam intulit, quanquam imago nichil aliud sit quam lignum et colores cere immisti et temperati: ita et hoc modo qui figuram cuiuslibet inhonorat, in idipsum cuius imago est, refert iniuriam. Sed et ipsa natura rerum docet, quia dum imago inhonoratur, utique principale inhonoratur. Hoc omnes homines sciunt, ipsosque cognoscunt aduersus Patres insurgere, et catholice  Ecclesie traditioni resistere, atque naturam rerum non sequi. Iterum autem refertam mendacio habentes linguam, opinantur offendere [fraudare] ueritatem, dicentes:


Gregorius episcopus legit:

uerumtamen dicamus ea que sunt eorum destructionis. Quoniam quidem nostra catholica Christianorum Ecclesia media inter Iudaismum et paganismum existens, neutrorum solemnes ceremonias habet, sed noua pietatis et mystici sacrificii diuinitus traditi semita incedit, Iudaismi quidem sacrificia sanguinolenta et holocausta non admittens, paganismi autem preter sacrificia omnem  idolorum factionem, et idolorum cultum abominans, qui auctor et inuentor abominabilis huius artis factus est: spem enim resurrectionis non habens, dignum ludibrium sibi adinuenit, ut non presentem quasi presentem per derisionem exhibeat. Si ergo nil extraneorum est in ea, merito ut alienum etiam hoc, et demonici sensus uirorum adinuentio, auertatur a Christi Ecclesia.


Epiphanius diaconus [et cubuclesius] legit:

Immensurabilis ac friuole dictionis eorum littera plenissime deliramentis procurata, importunum quiddam et nimis risu dignum existit. In posterioribus [Gr., antecedentibus] enim in precipitia et fauces [barathra] per ratiunculas suas inducti sunt: nunc  autem in profundum inferni se intulerant, mediam inter Iudaismum et paganismum pronuntiantes esse Christianorum Ecclesiam. Deinde iterum intra se cadentes dicunt [sibi non constantes dicunt], neutrorum solemnes ceremonias habere. Igitur aut ibi mentiuntur, aut hic ueritatem non dicunt. Sed ut uerius dicatur, sibimet mentiuntur. Mendacium enim non modo ueritati contradicit, sed et sibi, ut sacer psalmista inquit Dauid. Mentita est enim, ait, iniquitas sibi . Basilius ergo Cesariensium presul, cuius in omnem terram exiuit sonus, in ipso proemio sermonis sui contra Sabellianos scripti sic ait: Impugnat Iudaismus paganismum, uterque uero Christianismum. Ipsi autem qui putantur [sibi uidentur] super Patres esse sapientes, mediam  perhibuerunt esse Christianorum fidem inter hos duos aduersarios. Iudaismus quidem inopiam diuinitatis, at uero paganismus multitudinem deorum induxit. Gregorius enim qui a theologia cognominatur, utriusque abiectionem faciens, ita dicit : Dei autem cum dixero, Patris aio et Filii et Spiritus sancti: neque supra hec deitate excedente, ut non uulgus deorum introducamus, neque intra hec definita: ne diuinitatis inopia iudicemur [damnemur], aut propter monarchiam iudaizantes, uel propter deorum copiam paganizantes; malum enim in utroque simile, licet in contrariis inueniatur. Et que ueteris quidem sunt Testamenti, quod tenuit Isreliticus populus, Dei traditio erat: paganorum autem, demonum. Ergo et hic cum  diuinitus traditis preceptis demonica connumerauerunt et commiscuerunt, imaginem Domini idolum pronuntiantes, demonum imaginibus consimilem. Calumniantur ergo et Abel et Ne et Abraham sacrificiorum causa, que ab ipsis per animalia sunt oblata, et Moysem, et Samuel, et Dauid, et reliquos patriarchas; quia et ipsi extranea et pagana sacrificia Deo sacrificabant: quanquam Scriptura testimonium eorum perhibeat sacrificio, dicens: Odoratus est Dominus in odorem suauitatis . Utinam cognouissent ueritatem, quia que Deo dicantur, accepta sunt apud Deum. Immolauerunt enim Domino Deo, scriptum est. Que uero demonibus, abominabilia et respuenda. Sacrificarunt enim demoniis, et  non Deo, ait Scriptura . A nobis ergo et per nos est malum atque huius aduersum, et non ex subiectis materiis. Idolum enim, ut ait Apostolus, quid est? et idolothytum quid est, nisi quod que immolant gentes, demoniis immolant, et non Deo?  Porro plurimum errantes, et iniurias et mendacia fingentes, deliberant, et inferunt huiuscemodi.


Gregorius episcopus legit:

Quiescat ergo omne os obloquens iniqua et contumeliosa contra nostrum Deo acceptum consilium atque sententiam. Sancti enim qui Deo placuerunt, et ab ipso sunt dignitate sanctitatis honorati, uiuunt semper Deo, licet hinc migrauerint. Quos qui in mortua arte atque odibili, nunquam uiuente,  sed ab aduersariis paganis, uane reperta, pensat erigere, blasphemus ostenditur.


Epiphanius diaconus legit:

In his que ab eis nunc dicta sunt extraneos et alienos se a Dei pace demonstrant; quam uidelicet Dominus noster his qui germane ac sine dolo in illum credunt, dimisit dicens: Pacem meam do uobis, pacem meam relinquo uobis . Quomodo enim pax, si contra eorum consilium et sententiam catholica Ecclesia erigitur, confortata et certificata traditionibus suis? Qui enim diuino zelo mouentur, semper Patribus et traditioni ecclesiasticarum legum concordant: eum uero qui contrarie se habet, ut inimicum effugiunt. Hos ergo tanquam eos qui ex  toto corpore Ecclesie sese reciderunt, non cessant ueri adoratores, qui in spiritu et ueritate Deo seruiunt , et imaginales picturas in relationem et commemorationem tantum habent, et has amplectuntur atque salutant, contra reprobum diuinitus consilium eorum atque sententiam, thorace ueritatis induti, pugione spiritus pungere. Sancti enim Patres qui a seculo Deo placuerunt, ad nostram salutem atque utilitatem uitas suas conscriptas nobis dimittentes, etiam ea que a se acta sunt, per picture narrationem in catholica Ecclesia tradiderunt, in commemorationem animi nostri, et ad erectionem conuersationis sue. Etenim sanctus Basilius in sermone suo super laude sanctorum quadraginta martyrum sic ait: Age itaque, in medium eos per commemorationem  adducentes, communem utilitatem ipsorum his qui presentes sunt, constituamus, premonstrantes omnibus uelut in pictura uirorum fortia facta. Nam et bellorum preconia et uerborum scriptores multoties et pictores designant, alii quidem sermone adornantes, alii uero tabulis [Gr., illi quidem s. ad hi uero t.] exarantes; multosque ad uirilitatem erexerunt utrique. Que namque sermo historie per auditionem exhibet, hec pictura tacens per imitationem ostendit. Commiscentes autem preconia sua uersutia [uersutie], talia fantur:


Gregorius episcopus legit:

Quomodo autem et superlaudabilem Matrem  Domini, in qua obumbrauit plenitudo diuinitatis, per quam nobis illuxit lux inaccessibilis, excelsiorem celis, et sanctiorem cherubim, in uili gentilis arte pingere audent? Aut iterum eos qui conregnaturi sunt Christo, consessoresque fieri [futuri ac iudicaturi], ac iudicare orbem terrarum, atque conformes fore [futuri] glorie ipsius, quibus, ut sacra dicunt eloquia, dignus non erat mundus , non erubescunt gentili arte pingere? Nefas enim est Christianis, qui spem resurrectionis habent, demonum cultricum gentium moribus uti, et sanctos, qui tali et tanta gloria resplendebunt, in ingloria et mortua materia iniuriis cumulare. Nos enim ab alienis non suscipimus probationes fidei nostre. Etenim demoniis Deum predicantibus  Iesum, increpabat eos, dedignatus a demonibus testimonium habere .


Epiphanius diaconus legit:

A laudibus inchoantes, uolunt simpliciores subripere ad uanum sensum suum. Sed qui prudentiam serpentis habent et non uersutiam, simplicitatemque columbe, norunt et sermonibus et laudibus intemeratam et immaculatam uere ac proprie Dei genitricem et sanctos honorare, et horum uirtutes per historicos libros ad memoriam reducere, et rursus per imaginales titulationes nota facere certamina et fortitudines eorum, atque hos magnificare supremis honoribus, et scire illos secundum sacrum Apostolum dissolutos cum Christo esse , et intercedere  pro nobis, et sinceram ac summam fidem et seruitutem in spiritu et ueritate soli Deo offerre, et non quibuscunque creaturis que sub celo sunt. Quid autem materiam sumentes ut turpem, contumeliis uolunt afficere ueritatem? quos oportebat potius quod peius est fugere, et quod melius est sectari, et priscorum recordari sanctorum sacrificiorum, que a Scriptura laudantur; quomodo Deo, modo uero demonibus offerrentur: quanquam existens materia omni [Gr., quando Deo offerebantur, quando uero demonibus; quanquam eadem existens materia, omni] erat contagio plena, et subiectum tantum aspicientes, calumniantur Ecclesiam gentilium figmentorum habere indicia. Sed non quia materia in diuersis contrarietatibus rerum utilis exprobratur uel  turpis ostenditur, despicienda est eius utilitas. Si enim studuerint taliter intelligere et accipere, polluentur [Gr., abibunt] omnia secundum ipsos que Deo sunt dicata, sacra scilicet uestimenta, et uascula sacra. Etenim qui que paganorum sunt sapiebant, ex auro et argento idola construebant, ac libamina ex uino libabant, et ex farina lagana militie celi offerebant hi qui ex Hebreis idololatre fiebant. Restat ergo eis incusare catholicam Ecclesiam, quia pagani per historicos libros deos suos demones collaudabant; et nos non collaudemus sicut pagani neque Deum qui super omnia est, neque sanctos eius, per historicos libros, quia ex alienis recipimus approbationes. O subuersionem et amentiam! Cum  enim homines procul dubio simus sensibiles, rebus sensibilibus utimur ad cognitionem et commemorationem omnis diuine ac pie traditionis. Deinde ut adulteratores ueritatis, subuertentes uias simul et intelligentias Domini, dicunt:


Gregorius episcopus legit:

Super hoc ergo examinato et pertractato edicto [Gr., dogmate] nostro, prebeamus et ex diuinitus inspirata Scriptura, et ex probabilibus Patribus nostris manifesta testimonia conspirantis nobis, et roborantia huiuscemodi piam intentionem nostram; quibus non contradicat qui horum habet experimentum: qui autem ignorat, discat et retineat illa ut Dei; et secundum primam quidem rationem ex eius uoce diuinitus dicta, que ait:  Spiritus est Deus, et qui adorant eum, in spiritu et ueritate oportet adorare ; et iterum: Nemo Deum uidit unquam ; et: Neque uocem audistis, neque speciem eius uidistis ; et beatificante eos qui non uiderunt eum, et crediderunt.


Epiphanius diaconus et cubuclesius legit:

Cum aliqui recta, secundum quod sibi uidetur, dogmata conantur peruertere, nemo miretur, si Scripture uerbis utuntur. Nam et omnes heresiarche de diuinitus inspirata Scriptura erroris sui colligunt occasiones, que per Spiritum sanctum recte dicta sunt malignis sensibus suis adulterantes. Et hoc summa prenuntiauit apostolorum tuba, Petrus  uidelicet dicens: Que indocti et instabiles peruertunt secundum sua desideria . Proprium est enim hereticis, secundum sua desideria peruertere diuinorum et uerorum scientiam dogmatum. Generaliter enim sanctis Patribus nostris, Dominus creauit me initium uariarum suarum in opera sua , in dispensationem Christi secundum carnem factam assumentibus, Arius et Eunomius, et qui iuxta ipsos sunt, in supernam et diuinam generationem acceperunt, ac per hoc a recta scientia retro redierunt. Rursus autem Apollinarius euangelicam uocem male intelligens: Nemo ascendit in celum, nisi qui de celo descendit Filius hominis : ad prauitatem conuersus est, dicens, cum carne illa descendisse Deum uerbum, quam habens in  celis erat, eternam quamdam et consubstantialem sibi: et apostolicum quoddam dictum obiiciens, quod perhibet: Secundus homo Dominus de celo : et dicat [Gr., decipiebatur], secundum quod sibi uisum fuerat. Nullique mirandum, si et noue huius prauitatis sectatores ex diuina Scriptura nobis proferunt opiniones: ex magistris enim suis acceperunt occasiones. uoces enim que super inuisibili et incomprehensibili diuinitate dicte sunt, in carnis dispensationem Domini nostri Iesu Christi, qui est unus ex sancta Trinitate, commutauerunt. Quis enim eorum qui bene sentiunt, nescit, quod illud quod dicitur, Deum nemo uidit unquam, super diuina natura sit scriptum? et illud, neque uocem eius audistis, neque speciem eius  uidistis, si intellexerit quis super humanitate, totum Euangelium subuertet? Ubi enim ponemus illud quod fatemur, Dixit Dominus discipulis suis . Et: Dixit Dominus ad Iudeos qui ad se uenerant: Et Dominus dixit: ue uobis Scribe et Pharisei?  uel rursus quomodo intelligemus, Aperiens os suum, docebat eos?  significanter hec super humanitate. Illud autem: Neque uocem eius audistis, neque speciem eius uidistis, super diuina substantia. Secundum id enim quod homo factus est perfectus Deus uerbum, ut prediximus, et uocem audiuimus, et speciem eius uidimus etiam post resurrectionem. Palpatus est enim, et apparens discipulis, disserebat eis de regno. Deinde et diuinam seruitutem et adorationem: quam Christiani ueram et sinceram fidem  in se habentes [fort. uera et sincera fide in se habent], affectuose ac honoranti adorationi consimilem predicant. In his quippe duabus rebus est illud quod apud eos peruersum est: quare et Christianorum calumniatores sunt et appellantur. Dicunt enim, quia decentem Deum adorationem et seruitutem imaginibus offerunt Christiani, et quia incomprehensibilem diuinam naturam circumscribunt. O abnegationem et stoliditatem, et quidquid his aliud attinet! Non enim locum habet sermo, sed maledicto plenus est et calumniis. Christiani quippe adorationem que in spiritu et ueritate est , neque imaginibus, neque diuine figure crucis impartiti sunt; sed neque inuisibilis et incomprehensibilis nature imaginem unquam fecerunt, sed secundum quod uerbum caro  factum est, et habitauit in nobis , ea que humane dispensationis eius sunt, pingunt et imaginantur [imaginibus exprimunt]. Scientesque quia spiritus est Deus, et eos qui adorant eum, in spiritu et ueritate oportet adorare, adorationem et seruitutem que per fidem est, ipsi soli Deo, qui super omnes in Trinitate laudatur, offerunt. Nam diuinum typum crucis et uenerabiles imagines desiderio et affectu flagrantes, secundum principalium relationem salutamus, et honorabiliter adoramus. uana itaque et inania, seu clandestina [Gr., infirma] omnimodis atque leuia eorum eloquia esse monstrantur a ueritate, quemadmodum et cetera aliena a pietate intelligentes, aiunt:


Gregorius episcopus legit:


Et in ueteri Testamento dicente ad Moysem et ad populum: Non facies tibimet idolum, neque omnem similitudinem, quecunque in celo sursum, et quecunque in terra deorsum : eo quod in monte de medio ignis uocem uerborum uos audiuistis, et similitudinem non uidistis, sed uocem.


Epiphanius diaconus legit:

Hinc occasionem impietatis attrahunt, quasi pueros Christianos sophismatibus suis portentuosa rabie inficere nitentes. Quia igitur si per [Gr., ueluti larua territantes, quod si per] imaginum scriptionem habes in commemorationem Christum, uel sanctos eius, in idololatriam dilaberis. Omnemque hi fortes iniustitiam  meditantes, in prelocutionibus suis ad dictionem qua precipitur, Non facies omnem similitudinem, fugiunt: et ueritatem in iniustitia possidentes, et suam iustitiam uolentes statuere, exercent se ad impietatem: et in insubsistentia mendacii gloriantes, a ueritate alienantur. uoces enim que olim in lege date sunt populo Isrel qui uitulo seruiit , et Aegyptiarum abominationum experimentum habuit, Christianorum sacrate caterue coaptantes, se publicant et portentuose loquuntur [Gr., et capiuntur], adusti labiis oris sui. Utinam intellexissent, quia Dominus inducturus eos in terram repromissionis, eo quod habitarent in ea gentes colentes idola, et adorantes demonia, solem quoque ac lunam stellasque et alias creaturas, sed et uolucres, et quadrupedia,  atque repentia, et non Deum uiuum et uerum, legem dabat: Non facies tibi idolum, neque omnem similitudinem, quecunque in celo sursum, et quecunque in terra deorsum . Quandoquidem subinfert, abstrahens eos ab idololatria: Non adorabis ea, neque seruies illis.  Cum autem tabernaculum testimonii secundum Domini dispositionem faceret fidelis famulus eius Moyses, uniuersa ostendens seruire illi, sensibiles cherubim humane forme instar intelligentium [typos intelligibilium] ex auro patrauit, obumbrantes propitiatorium, Christum prefigurans. Ipse est enim propitiatio peccatorum nostrorum, ut ait diuinus apostolus . Ergo per duas res eos introduxit ad Dei cognitionem, illud quidem dicendo [tum dic.]: Dominum Deum tuum  adorabis, et ipsi soli seruies : hoc uero faciendo [tum fac.] aureos et conflatiles cherubim obumbrantes propitiatorium , id est, adorantes illud: et per uisionem et auditum subleuabat eos ad Dominum Deum adorandum, et soli illi seruiendum. Sed isti peruersitate plenum habentes sensum, etiam apostolicum dictum proponunt huiusmodi:


Gregorius episcopus legit:

Et commutauerunt gloriam incorruptibilis Dei in similitudinem imaginis corruptibilis hominis: et coluerunt, et seruierunt creature potius quam Creatori . Et rursus: Et si noueramus secundum carnem Christum, sed nunc iam non nouimus eum.  per fidem enim ambulamus, non per speciem . Et eodem approbanter dicente: Ergo fides ex auditu, auditus autem per uerbum Dei .


Epiphanius diaconus legit:

Palam dicendum est, quia ipsi comparati sunt gentibus, que commutauerunt gloriam Dei, et seruierunt creature potius quam Creatori, commutantes et per uertentes sensus apostolicos secundum sua desideria. Nam omnibus certum est, quia paganos irridere uidetur Apostolus, dicendo: Commutauerunt gloriam incorruptibilis Dei in similitudinem imaginis corruptibilis hominis. Infert enim: et uolucrum, et quadrupedum et serpentium : licet ipsi fraudulenter integram  reciderint disputationem, ut quasi ex hoc simpliciores decipiant, quasi de ecclesie imaginalibus descriptionibus apostolus hoc pretendat; presertim cum illa que subinferuntur, manifestam habeant explanationem. uolucrum enim et quadrupedum et serpentium mentionem fecit, et quia seruierunt creature potius quam Creatori. Nouerunt historicorum librorum peritissimi, quia Aegyptii olim boues colebant, et alia quadrupedia, et uolatilia diuersa, et muscas, et crabronum habitacula, et uiliora istis animantia: Perse uero solem et ignem. Greci autem super hoc omni creature seruierunt; sed et Hebreorum quidam, ut liber Regnorum narrat et prophetarum relationes. Nam dicant, quando stulte facte sunt gentes, et obscuratum est insipiens cor  eorum? antequam credidissent in Christum, an postquam crediderunt? utique antequam credidissent: manifestum enim hoc. Si enim dixerint, posteaquam crediderunt in Christum gentes, creature ac idolis deseruisse, dispensationis Christi Dei nostri prophetie secundum ipsos mendaces erunt, que pronuntiate sunt de Ecclesia. Erit Ierusalem sancta, et alienigene non transibunt per eam ultra. Et: Misericordiam meam non dispergam ab eis, neque profanabo testamentum meum; et que procedunt de labiis meis non faciam irrita . Si uero ab agnitione Dei exsules facientes, et ante Christi aduentum traditi sunt in reprobum sensum, diaholo seruientes, uana est aduersus Christianos accusatio que nunc ab eis efficitur, et fiducialiter dicet ad eos  Isaias clamans: ue qui scribunt malitiam; scribentes enim, malitiam scribunt . Igitur maligne ac tergiuersatorie apostolicas et ceteras sacre Scripture uoces accipientes, festinant magnum salutis nostre mysterium dispensationis Christi Dei nostri, per quem redempti sumus ab errore idolorum, peruertere, et in se gloriam transferre: sed nullus eis credit Christianorum. Confitemur enim uniuersi, ab errore idolorum et ab omni religione gentili Christum uerum Deum nostrum in profectione sua, qua secundum carnem ad nos uenit, nos penitus abstraxisse. Porro si ipsi hoc minime confitentur fuisse factum, nec confessionem, nec uocationem eius habent. Unde aduersus eos Apostolus ait: Quid enim habes, quod non accepisti?  At si acceperunt,  illam redemptionem confiteri debuerant, et suscipere imagines, que sunt ecclesiastici decoris in oculorum aspectum nobis effecte, et enarrationes euangelice per eas in mentes nostras assumpte in commemorationem et relationem euangelice historie, sicuti crebrius dictum est. Et quoniam alias quoque apostolicas uoces proponunt, dicentes: Et si noueramus Christum secundum carnem, sed nunc iam non nouimus: per fidem enim ambulamus, non per speciem : in medium proferamus harum interpretes et magistros magniuocos. Ioannes itaque qui fulgentius auro et lapide possidet magisterium, interpretans Apostoli dictum quod ait: Itaque ex hoc nos neminem nouimus secundum carnem. Et si cognouimns  secundum carnem Christum, sed nunc iam non nouimus : ita dicit : Neminem nouimus secundum carnem fidelium. Quid enim et si in carne sunt? sed uita illa carnalis periit, et desursum nati sumus spiritu, et aliam nouimus ciuilitatem et conuersationem, et uitam et constitutionem que in celis est. Iterum eiusdem: Auctorem esse Christum demonstrat: unde et intulit: Et si noueramus Christum secundum carnem, sed nunc iam non nouimus. Dic mihi, nunquid carnem deposuit, et nunc non est cum corpore? absit: etenim et nunc in carne est. Hic enim iehsu, qui assumptus est a nobis in celum, sic ueniet . Sic, quomodo? in carne cum corpore. Quomodo ergo ait: Et si noueramus secundum carnem Christum, sea nunc iam non nouimus? quia et si passibilem noueramus  Christum, sed iam nunc non. Nam nostrum secundum carnem esse, est in peccatis esse: et non secundum carnem esse, in peccatis non esse. Christi uero esse secundum carnem, est in passionibus esse nature; ut puta sitiendo, esuriendo, fatigando, dormiendo. Peccatum enim non fecit, nec dolus inuentus est in ore eius . Unde et dicebat: Quis ex uobis arguet me de peccato?  Et iterum: uenit princeps mundi huius, et in me non inuenit quidquam . Igitur non secundum carnem Christum esse, est iam ab his tristitiis liberari, et non absque carne esse. Etenim cum ipsa ueniet iudicaturus orbem impassibilem eam habens et incorruptibilem: in quod et nos transibimus, configurato  corpore nobis effecto corpori claritatis eius. Preterea Cyrillus Alexandrinus propugnator sincere fidei nostre, explanans nobis idem dictum, taliter interpretatur: nam quia factus homo est unigenitus Dei uerbum, et radix generis apparuit secunda, non iuxta primam que est ex Adam, sed in melioribus incomparabiliter intelligendam et existentem transformamur ad uitam. Non enim sumus sub morte, sed sub ipso uerbo quod cuncta uiuificat: et nemo est in carne, id est, in infirmitate carnali, quod est corruptio. Non autem hoc dicit Paulus, quod non sit in carne Christus. Nam et si dicit, Neminem nouimus secundum carnem, non tamen hoc significat: siquidem quomodo mortuus est? hoc enim carnis infirmitas est. Ergo quod dicit, hoc est: Factum est  caro uerbum, et pro omnibus mortua est: et sic cognouimus eum secundum carnem, uerumtamen ex hoc iam non nouimus. Nam et si est nunc in carne  sed supra carnem intelligitur. Non enim iam moritur, neque aliam aliquam carnis infirmitatem sustinet, sed his omnibus est potior tanquam Deus. uidetis ergo, aduersarii, quia non solum apostolicas uoces peruertitis, sed sanctis Patribus aduersamini. Ipsi enim per antelata dicta Christum passionibus liberatum post resurrectionem ostendunt, et nos docent tanquam conformes effectos corpori claritatis eius, non secundum carnem ambulare, id est, non sectari carnales uoluptates. Porro uos uestigia  horum persequi minime patientes, aliter quam Patres sapiendo, uanam quamdam gloriam [opinionem] introducitis, et uiam non tritam ambulantes, uosmet et sectatores uestros in precipitia et fauces inducendo, in profundum inferni demergitis. uerum uobis nemo credit non sequentibus sanctorum Patrum nostrorum doctrinam. Sane illud quod dicitur, Per fidem enim ambulamus, non per speciem, idem Ioannes interpretans, sic ait : Ne quis dicat: quid ergo? dicendo: Quandiu sumus in corpore, peregrinamur a Domino, ut quid hec dicis? Alieni ergo efficimur ab eo hic existentes? Ante correxit, dicens: Per fidem ambulamus, non per speciem; et hic quidem eum scimus, sed non ita liquido.  Et alibi dicit: Nunc uidemus in speculo et in enigmate, tunc autem facie ad faciem . Et hec quidem ambo egregii Patres dixerunt; quoniam et in aliis dictis suis Apostolus liquido nobis sensum indicat, dicens: Quod enim uidet quis, quid sperat? Si autem quod non uidemus, speramus, per patientiam exspectamus . Perspicuum ergo est, quia per fidem ambulamus, et non per speciem. Neque enim uidemus hic Deum, sed credimus in eum: quia et ea que condidit, fide dicimus ab eo facta fuisse; quemadmodum magna Spiritus uoce ipse predicat, dicens: Fide intelligimus aptata esse secula uerbo Dei, ut ex inuisibilibus uisibilia fierent . Et contemplantes ordinatum motum uniuersitatis, ad intelligentiam uenimus Dei, qui  omnia in sapientia fecit. Hoc ergo est: Per fidem ambulamus, et non per speciem: et non ut ipsi ex indisciplinatione lingue deprauantes sensum apostolicum, in uenerabilium imaginum factionem acceperunt quod dictum est. Doctrinis ergo patriis auditis, has sequamur, et presentem nouitatem abominemur, dicentes: Odiui ecclesiam malignantium, et cum impiis non sedebo .



TOMUS QUINTUS.


Epiphanius diaconus legit:

Quoniam ad malitiam currentes pedes eorum, irretiti sunt suis laqueis, ecce ostensum est, neminem ex his qui in Ecclesia nutriti sunt, gloriam Dei in imaginum facturam, uel in aliam qualemcunque  commutasse creaturam. Eia nunc et ceterorum destructionem faciamus, auxiliatrice habita, que non uincitur, ueritate. Etenim ipsi additamentis malum abundare uolentes, etiam sanctos Patres in medium adduxerunt, eos obloquendo contra uenerabilium imaginum picturam effatos fuisse, addentes:


Gregorius episcopus legit:

Porro equalia et apostolorum discipuli et successores deiloqui, uidelicet Patres nostri edocent. Dicit ergo in patrandis signis famosissimus Epiphanius Cyprius: Attendite uosipsos, et tenete traditiones quas suscepistis; ne declinetis ad dexteram, neque ad sinistram. Quibus subinfert:  Et in hoc memoriam habete, filii dilecti, ne inducatis imagines in ecclesias, neque in cemeteria sanctorum; sed per memoriam habete Deum in cordibus uestris; sed neque in domum communem: non enim expedit Christiano per oculos et uagationes mentis efferri. Qui et alios sermones exposuit in subuersionem efficiendarum imaginum, quos qui amorem discendi habent, querentes inuenient.


Epiphanius diaconus legit:

Amatores discendi ecclesiasticorum negotiorum scrutinium [Gr., Studiosi in scrutandis rebus ecclesiasticis], eos qui aliter sapiunt, suamque uolunt statuere iustitiam, et diuine resistere, nouerunt nothis  et falsis conscriptionibus innitentes, tanquam spurios et non proprios Ecclesie catholice filios, minime ut fratres admittere; imo uero abdicantes dicunt: Semen Chanaan et non Iuda ; scientes ab euangelista dicunt: Exierunt ex nobis, sed non erant ex nobis. Si enim essent ex nobis, permansissent utique nobiscum . Et iterum sacratissimo Apostolo dicente: Quia intrabunt post discessum meum lupi graues in uos, non parcentes gregi, ut abducant discipulos post se. Et uidete ne quis uos decipiat per philosophiam et inanem fallaciam . Et rursus idem: Nolite omni spiritui credere . Decet ergo unumquemque Christianum, qui falsos libros audit, hos exspuere, ac nullatenus admittere. Etenim diui apostoli ad Laodicenses  fertur ficta epistola in quibusdam libris apostoli iacere, quam Patres nostri reprobauere, ut alienam ab ipso: et Manichei secundum Thomam introducunt euangelium, quod catholica Ecclesia pie tanquam alienum auertit. Ita et presens testimonium dicitur quidem, sed non est sancti Patris nostri Epiphanii. Ipse namque egregius Pater octuaginta capitulorum editione facta, cunctas hereses publicauit, paganas scilicet et Iudaicas, et quotquot post Christianismum facte sunt, nullam dimittens: et si imaginum factionem alienam a Christo nosset, hanc utique in numero hereseon statuisset. Et rursus si expositiones has, que sunt aduersus uenerabiles imagines, Ecclesia suscepisset, non utique imagines pingerentur ad ornatum uenerandorum templorum  et commemorationem nostram. Ex ipsis enim scripturis, quas nouitatis preceptores in testimonium proferunt, earum habetur euersio. Sanctus enim Epiphanius temporibus erat Theodosii et Arcadii: extenduntur ergo usque ad presentem heresim quasi anni quadringenti. Et libros aduersus imagines nullus Christianorum recepit, nisi falsi presentis nouitatis assertores: et si tot annis in Ecclesia non sunt recepti, neque nunc recipiantur, eo quod aliquando recepti non fuerint. Epistolam enim, quam quidam eorum proferunt, falso suprascriptam eiusdem sancti Epiphanii Cypriorum insule presulis ad Theodosium imperatorem nos in manibus accipientes, et scrutabiliter non transitorie perlegentes, inuenimus  in fine epistole sententiam huiusmodi contineri: quia multoties locutus cum comministris meis, ut auferrentur imagines, receptus non sum ab eis, neque audire uocem meam saltem paululum passi sunt. Intendamus ergo, qui fuerint temporibus iam memorati Patris nostri Epiphanii in Ecclesia illustres magistri, et incorrupte munitiones Ecclesie: Basilius magnus in opere et sermone, Gregorius cognomento Theologus, Gregorius Nyssensium ciuitatis presul, Pater Patrum ab omnibus nominatus: et Ioannes, cuius a lingua uox melle dulcior effluebat, unde et cognomen aurei oris accepit. Insuper et Ambrosius, Amphilochius, et Cyrillus Hierosolymitanus. Si igitur ipse qui conscripsit horum expositionem dictorum contra uenerabiles imagines, se  non receptum dicit a sanctis Patribus qui tunc in uita supererant, quomodo falsa dicta que ipsi sancti Patres non receperunt, nos qui in finem seculorum deuenimus et scientia ac sermone deficimus, quia nec discipuli eorum digni sumus uocari, contra Ecclesiam recipiemus? Absit scelerata ac temeraria expositio. Caruerunt recto sermone [recta ratione] qui hoc contra Ecclesiam nisi sunt: in nobis sit Christum diligentibus Apostoli dictum, teneamus traditiones quas accepimus, et profanas uocum nouitates deuitemus, et mendacia hec esse sciamus . Libri enim sancti Patris nostri Epiphanii, siue qui dicitur Ancyrotos, siue reliqui, in omnem orbem terrarum diffamantur, et sonus eorum uulgatus, et propemodum  per uniuersam Ecclesiam sparsi sunt. Harum autem ratiuncularum que contra uenerabiles imagines murmurant, duo uel tres per uniuersum orbem libri non inueniuntur, nisi forte nouiter scripti sint: et si essent noti in catholica Ecclesia, sicut ille qui dicitur Ancyrotos sancti Epiphanii, in omnibus est Ecclesiis dilatatus, ita et ipsi dilatati existerent. Sed ut extranei et alieni et falsati, nondum in Ecclesia catholica recepti sunt, neque apparuerunt. Ergo nec nunc, ut pax Dei in omnibus Ecclesiis et antiqua traditio degat. Ne emittant autem linguas uaniloqui, calumniantes eos qui recte sapiunt, quod sancto Epiphanio aduersentur hi qui recipiunt antiquam legislationem catholice Ecclesie: quod nequaquam uerum est. Conscriptionem enim abiicimus, sanctum  uero Patrem doctorem Ecclesie catholice nouimus. Etenim sacratissimi Patres, qui in quarta et uniuersali sancta Chalcedonensi synodo congregati sunt, epistolam quidem que dicitur Ibe episcopi Edesse ad Marin Persam anathematizauerunt, ueluti Nestorio concordantem: similiter et quinte synodi Patres: Ibam autem nequaquam. Non enim uerum apparuit, quod Ibe fuerit epistola: hinc in anathematismis non Ibam anathemati submiserunt, sed epistolam que dicebatur Ibe: dicebatur enim, licet non esset. Ita ergo et hec mendacis assertionis conscripta, que contra uenerabiles imagines sunt, dicuntur quidem a quibusdam sancti Epiphanii esse, sed nullo modo sunt, ut demonstratum est. Etenim  templum dedicauerunt in Cypriorum insula eius discipuli, nominantes illud eiusdem uocabulo Patris; et cum multis aliis titularibus picturis imaginem eius in ipso templo locauerunt. Et si iste taliter uenerabilium abominaretur uultum imaginum, quomodo discipuli eius imaginaliter hunc depingerent: Iudicate, omnes qui auditis, et ueritatem a mendacio separate: quia non Patris editiones he, sed Manichaice quedam sunt: quas fugiamus ut felle amaritudinis plenas. Ipsi enim et confusionis introductores hanc effigiem minime receperunt, quippe non ueraciter humanatum Deum uerbum carne fuisse dogmatizantes, sed per phantasiam et coniecturam. Propterea et isti phantasiam passi, aliis pro aliis intellectis, proferunt hec:


Gregorius episcopus legit:


Similiter autem et Gregorius deiloquus in carminibus suis dicit: Iniuria est fidem habere in coloribus, et non in corde. Que enim in coloribus est, facile diluitur: que uero in profundo mentis, illa est mihi amabilis.


Epiphanius diaconus legit:

Peruerse rursus intelligentes, et aliud dictum Gregorii Theologi proferunt, quod a Patre quidem ita prolatum est:

   Iniuria est fidem habere in coloribus, et non in cordibus,
Qui fluentes diluuntur; sed mihi gratum est profundum.

 Ab istis autem falsiloquiis ita:

Iniuria est fidem habere in coloribus, et non in corde. Que enim in coloribus est, facile diluitur: que uero in profundo mentis, illa est mihi amabilis. Obturauerunt aures, et oculos clauserunt, et recta intelligere noluerunt hi qui spreuerunt ecclesiasticas traditiones. Auditione quippe audierunt, et non intellexerunt: et uidentes uiderunt, et non cognouerunt. Obcecati enim sunt corde, et paternas doctrinas [Gr. add., ac traditiones] peruerterunt secundum sua desideria. Sanctus namque Gregorius deiloquus in metricis editionibus suis sententiam quam protulerunt ipsi, dictans, quemdam moralem sermonem inducit, informans uitam nostram, ut recedamus a temporalibus et mundanis negotiis et carnalibus uoluptatibus,  atque sectemur uitam spiritualem que ad celestia ducit; et non credamus huic mundo, et temporalibus que non permanent, nec perdurant, que et colores nominauit: sed hereamus potius spiritalibus et ueris, que in corde firmitatem habent, et permanent in eternum. Nam seculum nostrum fluxibile, incolatus est presens uita. Sicut enim color et atramentum cito diluitur, licet a pictore conficiantur [uel a pictore transformatur]: ita et in mundo isto, quemadmodum ipse ait, circuitus nostrarum discurrit rerum nonnunquam aliter, in una [Gr., alias aliter, in una] die, est autem quando et hora fert mutationes. Etenim more umbre omnia exterminantur humana, et ampulla in aqua ex pluuia facta magis  expirat omnis elatio potentatus humani. Omnis enim homo fenum, et omnis gloria eius quasi flos feni . Porro spiritualium operum exhibitio immobilis quidem est, et in his que permanent, habet uicissitudinem [retributionem]. Si enim contra imagines dictum illud esset, assereret utique dicens: Iniuria est fidem habere in coloribus, et non in Deum. Sed non in cordibus, pronuntiauit: id est, firma et stabilia ut operemur regni celorum, et non mundi huius: que ut fluida, cito mutata, fidem non habent. Rursus autem male allegorizantes; et secundum proprium sensum omnia colligentes, magnorum antistitum Basilii et Ioannis dicta proferunt in testimonium, asserentes:


Gregorius episcopus legit:

 Ioannes autem Chrysostomus docet ita: Nos per scripturas sanctorum presentia fruimur, non corporum eorum, sed animarum imagines habentes. Que enim ab illis dicta sunt, animarum ipsorum imagines sunt. Maxima enim uia ad opportunitatis [Gr., officit] inuentionem, sanctus ait Basilius  meditatio est scripturarum diuinitus inspiratarum. In his enim et actuum commonitiones inueniuntur, et uite beatorum uirorum inscripte traduntur, ueluti quedam imagines animate conuersationis que in Deo est, imitatione operum que secundum Deum sunt, posite.


Epiphanius diaconus legit:

 Nequaquam aliquis eorum qui recta sapiunt, in subuersionem uenerabilium imaginum has expositiones sensit uel senserit. Euidens quippe omnibus est, quia audientes uirilitates sanctorum et perseuerantias eorum, animarum ipsorum stabilitatem et fortitudinem beatificamus; et diuinas Scripturas recitantes, uitasque sanctorum uirorum relegentes, et imaginales picturas intuentes, gestorum secundum Deum ipsorum operum recordamur. Que enim sermo per auditionem representat, hec pictura tacens per imitationem ostendit, sicuti ait magnus Basilius. Sed et Ioannes Chrysostomus asserit in sermone suo . Quod ueteris et Noui testimonii unus sit legislator, et in indumentum sacerdotis, habito, cuius initium est: Christi regni  Euangelium predicant quidem prophete. Et post alia : Ego et cera perfusam dilexi picturam pietatis causa. uidi enim angelum in imagine pellentem barbarorum cuneos: uidi conculcatas barbarorum tribus, et Dauid ueritatem dicentem: Domine, in ciuitate tua imaginem eorum ad nichilum rediges . Comprobatum est igitur, quod ea que sanctis Patribus bene sunt edita, ipsi extra diuinum chorum effecti subuerterunt. Porro adhuc detinentur a malitia, et mala que contra idola a sancto Patre nostro Athanasio dicta sunt, ad subuersionem imaginalium picturarum proponunt, dicentes:


Gregorius episcopus legit:

Denique et Athanasius Alexandrie luminare ait  : Quomodo non misereamur eorum qui creaturas colunt? quoniam hi qui uident, eos qui non uident, et qui audiunt, eos qui non audiunt, orant: creatura enim a creatura nunquam saluabitur.


Epiphanius diaconus legit:

Pape quanta amentia! inanem quamdam blasphemie uiam excogitantes, a ueritate proiecti sunt. Cum enim egregius Pater contra idola hec promulgauerit, ipsi post agnitionem ueritatis, et sincere confessionis, ac diuine regenerationis, absque uno qui est super omnia Deus, creaturis seruire Christianos accusant, et idololatriam exercere pronuntiant. Parce, Domine, populo tuo, et ne dederis quemquam horum seduci blasphemia. Omnes enim qui nomine tuo uocamur,  confitemur te redemisse nos ab idolorum deceptione pariter et errore: atque post agnitionem tuam, nos qui diuina regeneratione digni facti sumus, nequaquam conuersi sumus, ut alicui creature sub celo diuinam adorationem tuam offerremus; sed tibi soli Redemptori nostro psallimus: Domine, preter te alium nescimus, nomen tuum nominamus. Testis es ipse, et sanctorum angelorum militie, et sacratissimus cetus apostolorum, prophetarum, martyrum et egregiorum Patrum. Habemus autem in commemorationem omnis sensus nostri, et in gloriam tuam, ut subleuemur ad magnitudinem tuam, figuram diuine crucis, et euangelicam narrationem, et imaginalem picturam, necnon et alia plura uasa sacrata: et hec salutamus, eo quod in nomine tuo fiant et  statuantur. Sed ut compotes thesaurorum, lingua [Gr., qui collegerunt thesauros lingua] mendaci uana persecuti sunt: propter quod et procedit [perit] omnis eorum garrulitas. Nam quemadmodum lumine illucescente tenebre abiguntur, ita ueritate apparente mendacium lingue ipsorum excisum est gladio spiritus. Sed ex eo quod excisum est habentes quedam residua, hec proferunt, ita dicentes:


Gregorius episcopus legit:

Similiter et Amphilochius Iconii dicit: Non enim in tabulis carneas personas sanctorum per colores cure nobis est figurare, quoniam non his opus habemus; sed conuersationem eorum uirtutibus imitari.


Epiphanius diaconus legit:


Hereticorum ergo proprium est recisa producere testimonia. Nam si quis studiose scrutatus fuerit, nullo modo sensum Patris inueniet inhibentem uenerabilium imaginum formationem: sed fortitudinem collaudans, et firmamentum anime sanctorum affectus, et preferens uirtutum effectum, hec locutus est Pater, et ut ad imitationem nos erigeret conuersationis eorum. Non enim ob carnalem amorem illos laudamus, aut depingimus, sed ad imitationem uolentes habere uirtutem eorum, et in libris uitas ipsorum describimus, et in imaginali scriptura illos depingimus: cum minus indigeant hoc a nobis historice  collaudari, uel in imagine lineamentis depingi: sed ad utilitatem nostram hoc, sicuti predictum est, facimus. Non enim tantum passiones sanctorum nos ad salutem nostram erudiunt, sed ipsa conscriptio passionum ipsorum etiam per imaginalem picturam ostensa, similiter et anniuersaria eorum memoria. Totus enim sermonis stylus hunc sensum commendat, et ad subuersionem uenerabilium imaginum nullatenus est id quod a Patre dictum est. Neque enim oblocutionem aliquam aduersus illas facit. Nam et si dicit: Non coloribus in tabulis carneas eorum personas [facies] cure nobis est figurare: propter intentionem uirtutis hec ab eo dicta sunt; subinfert enim: sed conuersationem eorum per uirtutem imitari. Cure quippe nobis est uirtutes bonorum uirorum eligere,  et actus eorum imitari, atque conuersationem ipsorum emulari. Preterea templa istis iugiter dedicare, aut in imagine istos erigere, illos qui uirtutem ipsorum contemnunt, non est laudabile. Nemo plane laudauerit, si uiderit hominem uirtutes sanctorum paruipendentem, de die in diem horum imagines commendantem [dicantem], uel templa multa erigentem, aut uasa sacra patrantem, et suum ipsius templum deificis uirtutibus non adornantem. Ait enim Deus per Isaiam prophetam ad eos qui huiuscemodi erant: Si obtuleritis mihi similam, uanum: thus abominatio mihi est. Et cum manus uestras extenderitis ad me, auertam oculos meos a uobis: et si multiplicaueritis deprecationem uestram, non exaudiam uos. Sed quid facietis? Lauamini, mundi estote,  auferte mala ab animabus uestris in conspectu oculorum meorum: quiescite a malis uestris, discite bene facere: querite iudicium, liberate oppressum, iudicate pupilium, iustificate uiduam . Ergo cum ista correxerimus, tunc et ea que a nobis offeruntur, apud Deum accepta erunt, siue sancta templa, siue sacrata uasa, siue uenerabiles imagines sint. Sic ergo aptum est, ad memoriam sanctorum non uirtutes horum, secundum quod possibile fuerit, imitari [Gr., diligere et imitari]. Martyrum enim laudatio est, collectorum ad uirtutem hortatio, sicut magnus ait Basilius in moralibus sermonibus suis  Cum his autem, sicuti dictum est, etiam templa erigere, et imagines formare, et sacra uasa Deo offerre, laude dignum est:  oportet enim et hec facere, et illa non omittere, ut uerus sermo nos docet. Non enim quis utique uirtutem acquirere poterit, nisi in atriis Domini assuescat, et per lectionem diuina eloquia audiat, et per uisionem ducatur ad sensum tam euangelicarum narrationum et disciplinarum, et martyricarum relationum atque certaminum. In omni autem tempore, loco, momento, et hora uirtutibus dare operam pernecessarium est: quia in passionibus Christi semper et continuo conuersari necesse est, et mortificationem eius in corpore nostro circumferre; et hoc diligenter facere commodum est: conciliatio enim est regni celorum. Porro multas cruces exarare in una domuncula, et contemnere mandata Christi, et imitationem  passionum eius, insipientissimum est: sine operibus namque fides mortua est . Dicit enim euangelice Dominus: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est . Adhuc autem subiungentes propositis, et aliam probationem his que dicta sunt reddemus. Moris est sanctis Patribus nostris qui salutarem nobis Dei uoluntatem disseruerunt, prolixe mandatorum nos dicta docere, et ad mandatum, de quo eis intentio est, moderari audientes, hoc annuntiare excelsum esse et maius: ut tanquam anchoram certam id habentes, nec circa reliqua negligentes simus. Porro prolixitatem uitantes, pluresque silentio pretereuntes, Asterium Amasinum in medium adducamus.  Etenim in Lazarum et in diuitem conscribens sermonem, quoddam uerbum de pauperibus [sententiam quamdam latius explicatam de paup.] alendis et contra diuites dictans, admonet diuites eleemosyne fructus reddere, et non splendide uel clare mollibus uestimentis amictos esse; et introducit moralem quemdam sermonem ad quosdam religiosiores, in uita diuitias [religiosioris uite d.] ambientes, perhibens ita: Noli pingere Christum in uestimentis, sed potius horum sumptus pauperibus eroga. Ac deinde uolens recidere diuitiarum cupiditatem, subinfert: Sufficit enim ei una incorporationis humilitas: id est, non placet Christo Deo nostro per mundialem fauorem et auaritiam demonstrari dispensationis sue mysteria. Neque enim pium est  uel acceptum in conspectu eius, propter euangelicam commemorationem, materiam diuitiarum thesaurizare ad excusandas excusationes in peccatis, pauperibus contemptis indigentibus panum, atque priuatis indumentis et tegumentis. Hoc enim auaritie, et non pietatis est proprium. Sicut enim non est communicatio lucis ad tenebras, neque participatio iustitie et iniquitati: ita neque diuitiarum concupiscentia et mollium uestimentorum amictus, ad euangelicam formam atque historiam. Hec enim dispensationis quidem relationem affatim edocet, in salutem ducens: illa uero misera denuntiatur, uti cruciatui obnoxia, quemadmodum Iacobus ait Domini frater: Diuites plorate, ululantes in miseriis que aduenient uobis. Diuitie uestre putrefacte sunt, et  uestimenta uestra a tineis comesta sunt: aurum et argentum uestrum eruginauit, et erugo in testimonium uobis erit . Igitur, sicuti dictum est, omnia que propter auaritiam facta sunt in mundo, transibunt. Possibile nobis est per modicam impensam habere alimenta et indumenta et operimenta, et his esse contentos. Quidquid enim non propter necessitatem, sed propter speciositatem assumitur, prauitatis habet accusationem, ut diuinus ait Basilius. Contenti ergo simus his quorum egemus, et ex his pauperibus sufficienter demus, et manum illis porri gamus, ut et Domini uocem audiamus dicentem: Beati misericordes, quoniam ipsi misericordiam consequentur ; et: Quandiu fecistis uni ea  his minimis fratribus meis, mihi fecistis . Et quia Asterii memoriam fecimus, eia uerbis eius utentes, uenerabilium imaginum traditionem antiquam esse legislationem monstremus catholice Ecclesie. Etenim ipse contemplatus imaginem passionis Euphemie martyris, talibus est laudibus usus: Mulier quedam fuit sacra uirgo, incorruptam Deo pudicitiam uouens, quam Euphemiam uocant. Cum autem tyrannus aliquando pios persequeretur, satis prompte mortis elegit periculum. Porro ciues et communicatores religionis, pro qua et mortua est, utilitatis lege [ergo] sacram uirginem admirantes, iuxta sacrarium sepulcro dedicato, et arca posita, honores ei concelebrant, et annuatim diem festum faciunt et solemnem. Denique sacrati diuinorum  mysteriorum assertores etiam sermonibus memoriam semper honorant, et qualiter perfecerit agonem perseuerantie, diligenter presentes populos edocent. At uero pictor pie agens et ipse per artem secundum uires totam eius historiam in sindone figurans, circa sepulcrum posuit titulum [sacrum spectaculum]. Habet autem se sic artis diligentia. Excelsus super thronum locatur iudex, amare ac furiose uirginem intuens. Irascitur enim ars etiam in materiis inanimatis, cum uult. Satellites autem principis et milites multi, alii quidem monumentorum descriptores, ferentes libros et pittacia [Gr., stylos]. Quorum alius suspensa manu a cera, aspicit ad eam que iudicabatur, ualide totam inclinans faciem, quasi iussus facilius loqui [iubens clarius l.],  ut non laborans erga auditum, mendosa describeret et imperfecta [reprehendenda]. Stabat autem uirgo in fulua [fusca] tunica et ueste philosophiam significans; et, ut uisum est pictori, uultu urbano [pulchra facie]: ut autem mihi apparet, animam decorata uirtutibus. Ducunt autem eam ad principem duo milites, uno ante quidem trahente, altero uero post tergum urgente temperatum uirginis morem pudore atque constantia. Nam in terram quidem intuetur, erubescens uultus uirorum: stabat autem imperterrita, nichil perpetiens, ad agonem. uerum cum ego alios interim laudarem pictores, uidi mulieris illius Colchidis opus, quod gnatis gladium illatura, misericordia et furore diuideret faciem: et uno quidem oculorum iram ostenderet, altero uero  matrem indicaret parcentem et horrescentem. Nunc autem miraculum ab illo sensu ad hanc mutaui picturam; et ualde quoque admiror artificem, quoniam magis commiscuit colorum morem, pudorem pariter et fortitudinem temperans, affectiones uidelicet que sibi inuicem aduersantur. Cumque progrederetur anterius imitatio, carnifices quidam in paruis tunicis nudi iam ad opus urgebant; et unus quidem apprehendens caput et inclinans retrorsum, prebebat alteri apparatam ad penam uirginis faciem: at ille assistens incidebat dentes. Malleus et teretrum pene instrumenta uidentur. Lacrymor hinc, et mihi passio sermonem recidit. Sanguinis enim guttas ita pictor liquido colorauit, ut diceres ueraciter  eas a labiis fluere, et lamentis affectus abires. uinculum [Gr., Carcer] post hec: et iterum uirgo decora in fuluis uestibus, sed et sola, extendens manus ad celum, inuocans Deum tutorem in penis. Orante autem ea, uidetur super caput signum, quod lex est Christianis adorandi et superscribendi: quod ego indicium esse arbitror passionis que illam manebat. Mox ergo et post paululum ignem alibi uehementem pictor succendit, rubro colore hinc et inde clarescente flammam corpus efficiens. At uero in medio flamme statuit eam manibus ad celum expansis, sed molestia nulla in facie apparente: quin e diuerso hilarem, quoniam ad incorpoream et beatam uitam pergebat. Usque huc et pictor retinuit manum, et ego sermonem. Porro attende tibi, si uolueris eamdem  perficere picturam, et consideres diligenter, nisi multum inferius quam oportuit, ad narrationem accessimus. Et hec quidem Asterius. Tractantes autem que in diuina Scriptura dicta sunt, inueniemus eumdem ex ea legisse, que ab ipso dicta fuerunt. Deus enim famulo suo Moysi de tabernaculo disponens, postquam uaria et diuersa in eo opera fieri precepit, ait: Facies cortinas ex bysso retorta, hyacintho, et purpura, et cocco retorto cherubim; opere textoris facies eos . Et ipsa quidem dispositio docet nos, ut ea que Deo dicata sunt, expensis multis conficiantur: in humanis autem non ita. Dictum est enim populo: Et uestem duobus contextam ne induas . Lucidissime autem diuinus Apostolus horum sensum commendat, precipiens:  Mulieres in habitu ornato [decenti], cum uerecundia et sobrietate ornantes se, non in tortis crinibus, aut auro, aut margaritis, uel ueste pretiosa; sed quod decet mulieres, promittentes pietatem per opera bona . Hec considerantes nos, qui Deo soli seruitutem nostram in spiritu et ueritate offerimus, omnia que oblata et dedicata sunt, siue diuinus typus pretiose crucis, siue Euangelium, siue uenerande imagines, siue uasa sacra sint, et salutamus et amplectimur ea [salutemus, amplectamur, etc.], ueluti spem habentes sanctificationis ab eis percipiende: et adorationem honoratoriam illis impendimus. Adorate enim, inquit, scabellum pedum eius, quoniam sanctum [Gr., sanctus] est . Propter quod et Gregorius Theologus in sermone  suo de natiuitate Christi ait: Bethlehem honora, presepe adora. Ergo quod Deo dicatur, presentia et participatione eius sanctum est, quemadmodum omnis Scriptura testatur: et ei qui sanctus est, honor sanctitatis non aliter conseruatur, quam per nostram affectualem adorationem. Ipsi autem adhuc spirantes mendacium, aliena quedam ab Ecclesia catholica consuentes, aiunt:


Gregorius episcopus legit:

Consona uero istis et Theodotus Ancyranus, concertator Cyrilli, de eisdem docet ita: Sanctorum uultus non in imaginibus ex materialibus coloribus factis formandos accepimus, sed horum  uirtutes per ea que de illis in scriptis indicantur, quasi quasdam animatas imagines imitari didicimus, et ex hoc ad similem illis zelum erigimur. Nam dicant hi qui tales erigunt formas, quali putas ex his perfruantur utilitate, uel in quam spiritalem contemplationem ducantur per harum commemorationem? sed manifestum est quod uana sit huiusmodi excogitatio, et diabolice argumentationis inuentio.


Epiphanius diaconus legit:

Si Theodotus esset in hac uita, cum beata Susanna clamaret dicens: Deus eterne, qui absconditorum es cognitor, qui scis omnia antequam fiant , tu nosti, quia falso contra me tulerunt testimonium hi, qui emulantes senes  Babylonice confusionis huius nouitatis auctores existunt. Sed uolentes se idoneos et illustres ostendere, quedam uana fauce loquuntur: et fallax ostenditur calamus scripture ipsorum, et euidenter adulteratores ueritatis inueniuntur. Multi enim nobiscum exquirentes deindeque scrutantes in sermonibus eiusdem Theodoti de proposito dicto, si uere scriptum sit huiuscemodi, nunquam usquam inuenimus. Neque enim ipse quid tale locutus est: euidenter namque monstratum est, quod non sit Theodoti testimonium. Amaritudine quippe et exacerbatione plenus sermo, et lingue intemperate, atque immundorum labiorum presumptio est dicere, esse diabolice argumentationis inuentionem uenerabilium figuras imaginum. uere perspicuum est, quod Christianos accusantium  sit hec adinuentio atque figmentum, et non Theodoti. Nam si, ut ipsi aiunt, ex ipso testimonium protulerunt, oportebat eos expresse indicare ex quo eius sermone testimonium sit assumptum. Sed, ut scientes illud falsum, silentio mendacium reliquerunt. Itaque sermonibus eius coaceruatis, uidelicet his qui ad Lausum scripti sunt contra Nestorium in tomis sex; et interpretatione symboli sanctorum Patrum apud Niceam conuenientium, et sermone de natiuitate Domini, et in lumina, et in Eliam et uiduam, et in sanctum Petrum et Ioannem, et in claudum qui sedebat ad speciosam portam, et in eos qui talenta acceperunt, et in eum qui de duobus cecis: nullo modo dictum quod ipsi protulerunt inuenimus. Sed nec cum pseudosyllogus  eorum collectus turbaretur, et inscriberetur in falsa sermocinatione ipsorum, a codice Ancyrani testimonium est assumptum; sed per quoddam mendax pittacium, ut pestilens quiddam discurrit, quod simplices admiserunt. Porro sensati, et qui acquiescunt ueritati, hoc semper mendacium arbitrati sunt. Preterea ductorem pestifere hereseos sue adhuc proponunt adiutorem Arii, et coadiutorem Eusebii Nicomediensis, et Theognii Niceensis, et Maridis Chalcedonensis, qui prefuit his qui restiterunt sancte synodo Nicene; ita fatentes:


Gregorius episcopus legit:

Similiter autem et Pamphili Eusebius ad Constantiam  Augustam petentem Christi imaginem mitti sibi ab eo, talia fatur: Quia uero de quadam imagine quasi Christi scripsisti, hanc uolens tibi a nobis mitti, quam dicis et qualem hanc, quam perhibes, Christi imaginem? Utrum ueram et incommutabilem, et natura characteres suos portantem? an istam quam propter nos suscepit, serui forme schemate circumamictus? sed de forma quidem Dei nec ipse arbitror te querere, semel ab ipso edoctam, quoniam neque Patrem quis nouit nisi Filius, neque ipsum Filium nouit quis aliquando digne, nisi solus Pater qui eum genuit. Et post aliqua: Sed utique serui forme imaginem queris, et corpusculi quo amictus est propter nos. Sed et id gloria diuinitatis temperatum didicimus, et absorptum esse mortale a uita.  Et post pauca: quis ergo huiusmodi dignitatis et glorie uibrantes et prefulgentes splendores exarare potuisset mortuis et inanimatis coloribus et scripturis umbraticis? Quandoquidem nec aspicere in eum in monte egregii sustinuere discipuli, qui etiam cecidere in faciem , importabile quod sibi uisum fuerat confitentes. Ergo si tunc incarnata eius forma tantam uirtutem sortita est ab inhabitante in se diuinitate mutata, quid oportet dicere, cum mortalitate exutus, et corruptione ablutus, speciem seruilis forme in Domini et Dei gloriam commutauit, post uictoriam uidelicet contra mortem, post regressum ad celos, post locationem in regio solio  circa dexteram Patris, post quietem in inenarrabilibus et ineffabilibus finibus Patris, in quam ascendentem et restitutum celestes uirtutes collaudabant, dicentes: Tollite portas, principes, uestras, et eleuamini, porte eternales, et introibit rex glorie .


Epiphanius diaconus legit:

Prophetica uox istis conuenit, quia Deus per prophetam Ieremiam aduersus Iudeorum populos queritur, dicens: Me dereliquerunt fontem aque uiue, et foderunt sibi lacus contritos, qui aquam continere non poterunt . Deserentes enim probabilium Patrum doctrinas, fallacium collegiorum primores, et emulantes eos qui uentilabro diuini iudicii ab area Dominica, id est catholica Ecclesia sunt proiecti,  ipsos in protectionem hereseos sue adducunt. Quis enim fidelium Ecclesie, et eorum qui uerorum dogmatum scientiam perceperunt, ignorat, quod Eusebius Pamphili in reprobum sensum traditus, unius opinionis et sensus fuerit eum his qui Arii superstitionem secuti sunt? In omnibus quippe historicis suis libris creaturam Filium et uerbum Dei uocat, et ministrum, et secundum adorabilem. Si uero quidam hunc defendentes dicunt, subscripsisse illum in synodo; concedamus ita fuisse. Sed labiis suis ueritatem honorauit, cor autem longe fuit ab ea, ut ostendunt conscripta eius et epistole omnes: licet aliter atque aliter secundum tempus et causas  conspergi et mutari [immiscendo sese ac immutando], aliquando quidem laudans ea que sunt Arii sentientes, aliquando uero ueritatem simulans, ostendatur iuxta Iacobum fratrem Domini  uir duplici animo et inconstans in omnibus uiis suis: et non existimet quod accipiet aliquid a Domino. Si enim corde credidisset ad iustitiam, et ore confessus esset in salutem  uerum sermonem, utique pro scriptis suis ueniam postulasset, horum correctionem faciens, et pro epistolis suis profecto uerbum rationis [defensionis] fecisset: sed hoc nullatenus usque fecit; mansit enim sicut Aethiops non mutata pelle sua. Denique cum interpretaretur, Dixi Domino, Deus meus es tu , extra ueracem sensum excedens sic ait: Legibus nature  omnis filii pater, dominus est utique eius: et idcirco unigeniti Filii Dei ipse qui genuit eum Deus, simul et Deus et Dominus et Pater est. Similiter autem et in epistola ad sanctum Alexandrum preceptorem magni Athanasii directa, cuius initium est: Cum quanta sollicitudine, uel cum quanta cura ad hec littere uenerint [has litteras uenerim]; expressius blasphemans sic ait de Ario et eius asseclis: Calumniantur eos littere tue, tanquam dicentes, quia Filius ex non existentibus factus est, sicut unus ex omnibus; at illi protulerunt epistolam, quam ad te fecerant: in qua fidem suam exponentes, ipsis uerbis hec confitebantur: Legis uidelicet ac prophetarum, et Noui Testamenti Deum genuisse Filium unigenitum ante tempora eterna, per quem  et omnia et secula fecit: genuisse autem eum non coniectura, sed ueritate, ac subiecisse proprie uoluntati [Gr., sed uere in rerum naturam produxisse propria uoluntate] inconuertibilem et incommutabilem creaturam Dei perfectam, sed non sicut unam ex creaturis. Si ergo littere ipsorum ueritatem dicunt, utique apud te fertur [que utique apud te etiam sunt]: in quibus confitentur Filium Dei ante tempora eterna, per quem fecit et secula, esse inconuertibilem et creaturam Dei perfectam, [a 1Kb] sed non sicut unam ex creaturis. Porro epistola tua calumniatur eos, tanquam dicentes, quia Filius factus est sicut unum omnium: cum hoc non dixerint, sed clare definierint, quia non sicut unum ex creaturis. Nota ergo, si non protinus eis iterum occasio detur  ad reprehendendum et detrahendum mouendi quotquot uoluerint. Iterum eos accusabas dixisse, quia qui est, eum qui non erat genuit. Miror autem si possit quis aliter dicere: si enim unus est qui est, profecto ex ipso factum est omne quod est cum ipso [Gr., post ipsum]: si uero non solus ipse est qui est, sed et Filius erat qui est, quomodo eum qui erat is qui est gignebat? Taliter enim utique duo essent qui existerent [Gr., que sunt]. Et hoc quidem Eusebius ad memorandum Alexandrum: sed et alie epistole ipsius ad eumdem uirum sacratum feruntur, in quibus inueniuntur uarie blasphemie,  illos qui circa Arium sunt defendentes. Similiter et ad Euphrasionem episcopum mittens, expressius blasphemat; cuius epistole initium est ita: Domino meo per omnia grates confiteor; et in ceteris. Non enim simul cum Patre Filium fuisse fatemur: uerumtamen ipse Filius Dei, qui magis omnia liquido nouit, alium se a Patre et minorem atque inferiorem sciens, admodum die hoc etiam nos docet, dicens: Pater qui misit me, maior me est . Et post alia: Nam et ipse quidem Filius Deus est, sed non uerus Deus. Ex his ergo scriptis eius ostenditur Arii et comparium eius dogmata predicare. Cum hac autem apostatica sua heresi Ariane insanie inuentores et unam naturam dogmatizant in unitione, que est per subsistentiam, et predicant carnem sine  anima suscepisse Dominum nostrum in salutari dispensatione sua, dicentes diuinitatem adimplesse anime uoluntates et motus, ut passionem, sicut ait Gregorius theologus . Ita et dominus glorie dicitur [a 1Kb] fortassis etiam secundum quod homo est, natura humana passionem admittente, et iniuria in ipsum transeunte, qui ueluti ueste usus est carne. Sicut enim is qui ostrum scidit, quasi ipsi regi insidiatus fuerit, animaduersionem sustinet; quoniam rex purpure passionem in se transtulit, quanquam ipse nichil mali pertulerit: ita et carnis passio, manente impassibilitate Dei uerbi, per contumeliam in ipsum uenisse dicitur. Ideo Paulus Dominum Christum secundum quod homo est, Filium Dei esse tradit. Et ante hunc Gabriel archangelus admirabilem partum euangelizans Marie, Aue, inquit, gratia plena, Dominus tecum. Ecce tu in utero habebis, et paries filium, et uocabunt eum Iesum. Hic erit magnus, et Filius Excelsi uocabitur  . Itaque uocatur Filius Dei iehsu, non in diuinam naturam carne conuersa, sed per unitionem ad Deum uerbum effectam, equiuocam [id est, eiusdem nominis] dignitatem sumente. Cyrillus autem similiter in predicta ad Successum epistola, cuius initium est: Lecto commonitorio quod a sanctitate tua transmissum est. Et post alia sic ait: Post resurrectionem uero corpus quod passum est, non iam infirmitates habuit in se. Non enim ultra famis uel fatigii, aut alius huiuscemodi capax esse dicimus illud, sed iam incorruptum: et non hoc tantum, sed et uiuificans: uite quippe corpus est, id est unigeniti. Clarificatum est autem claritate Deo decibili, et intelligitur Dei corpus: cuius rei gratia et si quisquam dixerit illud diuinum, sicut illud quod hominis est,  humanum, non exorbitabit a decente ratione. Unde reor et sapientissimum Paulum dicere: Et si noueramus secundum carnem Christum, sed nunc iam non nouimus . Cum enim Dei, sicut dixi, proprium sit corpus, transcendit omnia que humana sunt. Porro commutationem in diuinitatis naturam non potest pati corpus quod de terra est; impossibile enim est. Nam predicamus diuinitatem ut factam, et eam que assumpserit quid in se, quod non est per naturam ipsius proprium. Aequalis enim prauitatis est dicere, quia mutatum est corpus in diuinitatis naturam; necnon et illud, quia mutatum est uerbum in carnis naturam. Sicut enim hoc impossibile est  ita et alterum. Non enim ualet in diuinitatis substantiam,  id est naturam transferri quid creaturarum: creatura quippe etiam caro est. Ergo diuinum quidem est corpus Christi, quoniam Dei corpus est; et ineffabili claritate prefulgidum, incorruptibile, sanctum, uiuificum. Quod uero in naturam diuinitatis conuersum sit, nullus sanctorum Patrum aut sapuit aut dixit. Itaque et nos ita disponimus. Similiter autem et in sermone quem contra commistores edidit, cuius initium est: Beatus [longus] modo nobis sermo dogmatum ueritatis in studio est [Gr., elaboratus est]. Et post alia sic dixit: Ergo si suscepta [Gr., mutata] eius carne in diuinitatis naturam desiit  esse filius hominis, liquebit utique omnibus, quod filiorum adoptionis gloriam etiam nos deposuerimus, quasi non habentes ultra primogenitum in multis fratribus, quando factus est similis nobis. Et post pauca dicit: Putasne a donata nobis gloria insperate dilapsi sumus? nequaquam. Non enim quorumdam profanationibus et insipientibus adinuentionibus in reprobum sensum inducti, sapiemus preter quod oportet sapere. Regulam autem recte et directe fidei sacram et diuinitus inspiratam suscipientes Scripturam, fatemur, quia factus primogenitus noster unigenitum Dei uerbum non cessauit esse ac dici Deus pariter et uerus filius hominis. Sed nec in naturam diuinitatis carnem quam inconuertibiliter et inconfuse sibi uniuit, cernitur transformasse: imo  uero gloria sua illustrans eam, et Deo decibilibus hanc dignitatibus replesse conuenienter agnoscitur: ita per tempora manifestabitur his qui in uniuersa terra sunt, e celo adueniens. Ergo et quando cum carne, dispensationis consummato ualde bene mysterio, regressus est in celum, confestim consternati qui hoc contemplati sunt: nubes enim suscepit eum, secundum quod scriptum est: tum his qui mirabantur, acclamauit quidam sanctorum angelorum: uiri Galilei, quid statis aspicientes in celum? Hic iehsu qui assumptus est a uobis in celum, sic ueniet quemadmodum uidistis eum euntem in celum . Ita ne uos ad quos nobis sermo est [Gr., hi ad quos sermo factus est], sine carne uiderunt uerbum rediens ad Patrem; id est similitudine nostra exutum, et  non existens in tractabili et uisibili corpore: an potius compositum ad intractabilem et inuisibilem naturam? Denique quis est qui hoc dicere audeat? At uero si sic ueniet, quemadmodum et ascendit, quomodo non uere dicatur, quia ueniet etiam iterum incorporatum, et non nudum et sine carne uerbum? Et post pauca dicit: Intellige itaque quia descensionem in nouissimis seculi temporibus e celo futuram, et que uel qualis erit, illis prenuntians, transfiguratus quidem est: et transfigurationis quoque habitus est factus, ut egregius ait euangelista , non secundum speciei depositionem, id est humani habitus abiectionem, sed potius secundum solam gloriam: resplenduit namque facies eius, ait. Itaque in similitudinem solis fulgoris dedit splendorem.  Et post breuia: Scripsit autem de Christo et sapientissimus Paulus, quia reformabit corpus humilitatis nostre, configuratum corpori claritatis sue . Deinde quid ad hoc asseruerint qui mutatam dicunt in uerbi naturam carnem eius? Ergo et sanctorum corpora transferentur conuersione in naturam diuinitatis, ut configurata fiant corpori claritatis eius? et certe quomodo non sit frigida hec assertio, extrema indisciplinatione referta? Conuersa quippe omnino, iuxta id quod aiunt, carne in naturam diuinitatis, quo utetur corpore Deus existens uerbum? Incorporea enim et uera quedam substantia  est diuinitus: et uerum est, quoniam Deum nemo uidit unquam . Expressius autem denuo prosecutus, ac si ad ipsum Eusebium, taliter ait idem egregius Pater in eodem sermone: Infertur autem quidam et alius ab eis, ut aiunt, de his sermo. Siquidem egregius Paulus inuenitur scripsisse: Et si noueramus secundum carnem Christum, sed nunc iam non nouimus . Ergo si non secundum carnem noscitur, inquiunt, necessario dicitur mutasse carnem in sui uerbi naturam, ut sicut Deus dignosceretur. Dicet forte, ut reor, ad istud quis. Nam cum statim dicat etiam de nobis: Qui autem in carne sunt, Deo placere non possunt: uos autem non estis in carne, sed in spiritu : nos nudos nouit carne et sanguine? Putasne spiritibus  incorporeis huiuscemodi alloquitur, dum nec erubescit hoc [Gr., nonne ineptum est hoc, etc.] intelligere uel asserere? Ergo in nobis carnem dicit procaces et non sine querela passiones. Denique cum omnium nostrum Saluator Christus castissimus sit et delinquere nesciat  alio nimirum modo illud quod dicitur secundum carnem intelligi decet. Non enim est uel erit in infirmitatibus ultra carnalibus. Euidenter ergo nouimus ex diuinitus sonantibus Patribus, quia non ex fontibus Isrel hauserunt contentionis huius auctores, ut fieret illis in uitam eternam; sed ex fontibus malignis et sterilibus sibi potum attulerunt: et alienum sectantes, in precipitia et hiatus inducti sunt. Cum oporteret eos, si Ecclesie essent alumni, Basilium  Magnum afferre dicentem : Imaginis honor ad principale transit; et Gregorium Nyssenum perhibentem: uidi imaginem passionis, et non sine tristitia uisionem transiui, liquidius arte ante faciem historiam afferente; atque Ioannem, qui etiam cera perfusam picturam se diligere dicit, pietate repletam; necnon et horum consermocinatores et eque magistros. Deinde peruersa problemata necdum dirigunt, adiectionibus malum autem abundare facientes, adhuc asseuerant:


Gregorius episcopus legit:

Hec ergo scripturalia et paterna testimonia in presenti definitione nostra ex multis pauca colligentes posuimus, ne in longum extenderetur:  cum sint etiam et alia plurima, que sponte deserimus propter infinitam multitudinem. Ex his ergo diuinitus inspiratis et beatis Scripturis ac Patribus firmiter edificati, et supra petram diuine seruitutis que in spiritu est, pedes nostros locantes: in nomine sancte supersubstantialis et uite principalis Trinitatis, unius uoti effecti omnes nos qui sacerdotii dignitate circumdamur, una uoce definimus, abiectam fore et alienam atque abominabilem ex Christianorum Ecclesia omnem imaginem ex diuersa materia et coloribus per malam pictorum artem effectam.


Epiphanius diaconus legit.

Ecclesiastice traditioni ceruicem suam inclinare  nullatenus passi, sed obcecati ad electionem congruentie, perceptionemque ueritatis, et piam traditionem probabilem facientes, non torrente uoluptatis potari passi sunt, ut fieret in eis fons aque salientis in uitam eternam , huius nouitatis garruli assertores: sed ex lacubus contritis irrigati, fetidam stirpem germinauerunt, habentem fructum fel amaritudinis; et mendacium super mendacium adiicientes, protulerunt: Plurimis etiam aliis existentibus scripturalibus testimoniis, que sponte dimisimus. Igitur sicut iam ostensum est, quotquot probabilium Patrum testimonia ab eis prolata sunt, suam iustitiam statuere querentes, hec peruerse intellexerunt. Quotquot autem aduersariorum sunt, non sunt diuini Spiritus. Unde et affatur eos melos in spiritu canens  beatus Dauid: uana locutus est unusquisque ad proximum suum: labia dolosa in corde, et corde locuti sunt mala . Et iterum fiducialite, agens loquitur Isaias, dicens: Consilium malorum iniqua consiliatur: non enim nouerunt sapere, quia obscurati sunt uidere oculis suis . Etenim sanas definitiones et leges derelinquentes, uerbis simulant pietatem, et tentant quedam pia pronuntiare, ut per sensum bonum qui in his inest, nec super reliquis incredibiles [fide minus digni] habeantur, dum aiunt: In nomine sancte ac supersubstantialis et uite principalis Trinitatis. Sed erga sensum male operari uolentes, ex proprio sensu pronuntiant et definiunt, nudam ponentes impietatem, neque iudicium Dei in mente accipientes, neque Dominicam  sententiam clamantem intelligentes: Quicunque scandalizauerit unum ex minimis istis qui in me credunt, expedit ei ut suspendatur mola asinaria in collo eius, et demergatur in mare . Sicque demum quemadmodum porci quidam margaritas, id est ecclesiasticas traditiones conculcantes, abiectam et abominabilem ex Christianorum Ecclesia omnem imaginem ex diuersa materia tumultuati dixerunt, facientes consilium, et non per Dominum; et sponsiones, et non per spiritum eius: et sicut lupi graues in gregem Christi superuenerunt; sed ueritatis claritas et lucis iubar immobilem confidentiam habet. Quis enim nesciat, quod imagine inhonorata, in eum profecto cuius imago est, referatur inhonorantia? Hoc ueritas ita nouit, et natura edocet  rerum, atque cum hac concinunt et diuini Patres; et quidem S. Basilius dicens: Imaginis honor ad primitiuum transiit; Athanasius uero: Qui ergo adorat imaginem, in ipsa adorat regem; et similiter Chrysostomus: Nescis quia imagini regis iniuriam feceris, ad principale dignitatis affers iniuriam? Et ipsi quidem Patres naturam rerum secuti sunt; isti uero insurgunt et aduersus Ecclesiam et aduersus ueritatem: quia non solum blasphemia sunt pleni, sed et amentie ac indisciplinationis superfluitatem sermo ipsorum habet. Oportebat ergo eos communem et nichil dissonantem uocem pronuntiare, et priscam traditionem firmare, sibique diligenter acquirere, quam fidelium uniuersa multitudo ex traditione  Apostolorum et Patrum tenuit et confessa est; et non nouitatem et interceptionem facere consuetudinis, que pie in nobis retenta est. Que enim tradita sunt in catholica Ecclesia neque augmentum, neque detrimentum admittunt. Maxima enim apponentem et adimentem uincit pena: Maledictus enim, ait, qui transfert terminos patrum suorum . Sed non habuerunt propositum ad cognoscendam ueritatem. Ergo audient uerba illa Sapientie: Qui operatur thesauros lingua mendaci, uana persequitur, et ueniet in laqueum mortis .



TOMUS SEXTUS.


Epiphanius diaconus legit:

Utinam in mentem assumpsissent uocem, quam  Dominus dixit Principi apostolorum Petro: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Sed effecti harmonie huius alieni ac edificationis, risu digna delirant definientes huiusmodi:


Gregorius episcopus legit:

Non audere hominem quemquam ultra studere tam scelestum et impium studium. Qui uero ausus fuerit amodo construere imaginem, uel adorare, aut statuere in ecclesia uel in priuata domo, seu occultare: siquidem episcopus, aut presbyter, aut diaconus fuerit, deponatur: si uero monachus aut laicus, anathematizetur, et imperialium legum obnoxius sit, tanquam contrarius preceptorum  Dei, et inimicus dogmatum paternorum.


Epiphanius diaconus legit:

Ecclesiam uniuersam accusantes, et in hoc minime contenti, neque saturitatem impietatis accipientes, adhuc sine lege et sine iure definiunt non faciendam imaginem. Sed quis, rogo, eorum qui pie uiuunt et sentiunt, istis obediat? Adeo namque confirmata est uenerabilium in ecclesiis imaginum exhibitio, ut ex quo denuntiatum est Euangelium usque nunc, in illis manifestate consistant: et omne quod antiquitate excellit, reuerendum est. Quid enim aliud iubet diuinus Apostolus Corinthiis [Thessalonicensibus] scribens: Tenete traditiones quas accepistis ? et rursus Timotheo Titoque  profanas uocum nouitates precipiens deuitare ? Omnes ergo Christiani tanquam in sancta catholica Ecclesia geniti, traditiones quas accepimus, tenemus, et in illis stabilimur, et nouitates uocum deuitamus, sequentes diuinum Apostolum. Et quotquot per singula tempora nobilibus Patribus nostris uisa sunt supra fundamentum apostolorum et prophetarum superedificanda, recipimus: ea uero que aliter se habent, ut inimica et impugnantia exsecramur, omnia uidelicet que a pessimis et impiis heresibus uane deprompta sunt: cum quibus et nouiter fabrefactam Christianos accusantium garrulitatem, utpote Deo odibilem exsecramur abominantes. Porro extensam  habentes impietatem, non solum linguam acutam habuerunt ad quamdam fraudem [ad peccandum loquendo], sed et manum imperantium calumniari et percutere docuerunt, dicentes: Imperialium legum obnoxius habeatur qui non illis paruerit. Ex hac igitur uoce multa et diuersa per orbem fundebantur: crudelitas indeficienter, hoc studium erat imperantibus et principibus eius atque alienis episcopis [Gr., princip. et ipsis aduersariis episcopis]. Et que lingua potest hec tragicis fletibus enarrare? Unde autem, uel qualiter incipiam singularum rerum hinc gestarum referre turbationes, timores, persecutiones, custodias monachorum per ciuitates, atque flagella, uincula eorum per multos annos, catenas circumdatorum pedum, sacrorum  uasorum demolitionem, codicum ustionem, sanctorum templorum profanationes, uenerabilium monasteriorum pollutas translationes in secularia receptacula: ita ut inhabitantes in eis reuerendi uiri post rapinam bonorum suorum ad barbaricas regiones pergerent, et more apostolico meliorem ducerent uitam, eligentes potius inter gentes degere quam cum contribulibus conuersationem obscenam ducere; diuino obedientes Apostolo precipienti, cum huiuscemodi nec cibum sumere . Et quod est horum omnium atrocissimum, quia etiam usque in presens hec impietas profanationis uenerabilium monasteriorum apud quosdam preuaricatorie permanet: et pro sacris hymnis et uoce exsultationis, que in tabernaculis iustorum fiunt, cantica meretricia  et satanice modulationes: et pro creberrimis genuflexionibus, saltatorie disputationes [inflexiones]. Cum his autem pericula, tumultum, commotionem, uerbera, penas, orbationes oculorum, excisiones narium, mutilationes linguarum, ignominiosas fugas, id est exsilia reuerendorum uirorum, quia per uniuersum orbem dispersi sunt; sanctarum facierum adustionem, barbarorum incendia, uirginum post fedus Christo promissum, iniquum et uiolentum coniugium: et quod his omnibus est truculentius, homicidia. Hi sunt fructus contra ueritatem peruicaciter contendentium: hec est uesania manifesta, et non iudicium uerum: que uidit Deus; et his omnibus continuis malis liberauit Ecclesiam suam. Et gloria ipsi. Amen. De nequam autem consilio  suo contempti, a ueritate arguuntur, dum taliter aiunt:


Gregorius episcopus legit:

Definimus autem et hoc, non audere hominem quemlibet, qui Ecclesie Dei aut uenerabili domui preest, sub obtentu diminutionis talis imaginum erroris mittere manus suas in sancta uasa que sunt Deo deputata, causa transferendi ea in simulacra [Gr., in alios usus, quod simulacris depicta sint].


Epiphanius diaconus legit:

Hec ora non timentium Dominum eructarunt. Quis enim eorum qui habent diuino timore confixam  mentem, ea que Deo sunt deputata, presumeret idolorum uocabulo nuncupare, licet nimium sit indoctus ac indisciplinatus? nisi forte oblitus fuerit magni et salutaris mysterii, quod Deus uerbum carne adueniens in nobis operatus est, eruens nos ab idolorum errore. Nam simulacra uocare Dei cultoribus moris est gentilium idola. uere hec eorum sunt, qui ex terra garrulitates prouocant, et de uentre eorum pronuntiationes eliciunt, qui saturitatibus stercoralibus conceptis, putridas euaporationes mentis emittens, uesanos et phrenesi captos effecit. Unde et inferunt:


Gregorius episcopus legit:

Sed nec in uestes, aut alia uela, uel aliud quid consecratum in sacrum ministerium, ne inutilitas  in illa efficiatur.


Epiphanius diaconus legit:

Detrahentes et deliberantes, quod male recipiat imaginales picturas Ecclesia sanctorum, turpia et idola et simulacra has appellantes; nunc uelut obliti sue sceleste sententie, hec manenda in Ecclesia tamquam Deo consecrata iudicant. Et si Deo consecrantur, quomodo turpia sunt, et diabolice adinuentiones? Sed certum est quod Caiphe sit sententia . Ille enim malitia quidem Christum occidit, ignorantia uero uera dicens, hunc Saluatorem humani generis confitebatur. Ita et ipsi similes ei facti, malitia quidem errorem, et simulacra, et turpia, et diabolici argumenti adinuentionem, imaginum effigiem dicunt: nolentes autem et a ueritate  conuicti, sacra hec et Deo dicata confiteri coguntur, et in laqueos propriarum contentionum incidunt. Unde eos qui sequuntur illos deridentes, alloquuntur:


Gregorius episcopus legit:

Si uero quis a Deo accepta uirtute, uoluerit transferre eadem uasa uel pallas, non audere eum absque consilio et notitia sanctissimi et beatissimi uniuersalis patriarche, ac preceptione piissimorum et amicorum Christi imperatorum nostrorum hoc agere, ne hac occasione diabolus Ecclesias Dei humiliet: sed nec quemquam principum, uel eorum qui ipsis subsunt, id est laicalis ordinis, huiusmodi occasione immittere manum in diuina templa,  et hec captiuare; quemadmodum a quibusdam qui inordinate ambulabant, ante iam talia facta sunt.


Epiphanius diaconus legit:

Quis non derideat, imo lamentetur super hac legislatione? Propter hec enim uaniloqua uerba multi temere presumpserunt graues [Gr., Briarei] manus immittere in sacrata uasa, ab ipsis uidelicet sumentes excusationes: facile namque malitia labitur. Illos enim prouidentes [Gr., parum curantes] beatissimos, ut ipsi dicunt, sed ut ueritas se habet, alienos episcopos defraudaturos aurum et argentum sacrorum monumentorum, atque factas in musiuis picturas,  sic [Gr., ipsi quoque sic] operati sunt, in communes domos et balnea atque theatra hec transmutantes; et quondam sancta horum iudicio polluta sunt, et gloriantes aiunt:


Gregorius episcopus legit:

His autem bene habitis, atque gratia diuina firmatis, iustum iudicauimus, hoc catholico ac Deo placente scripto nostro definitiones capitulares exponere: quoniam et nos putamus apostolice dicere : sed et credimus nos Spiritum Christi habere; et sicut antecessores nostri qui in ipsum crediderunt, quedam synodice definientes locuti sunt, et nos credimus in ipsum, per quem loquimur [propter quod etiam loq.]: post quasdam que precepte sunt, patrias [Gr., premittentur  pat.] definitiones, consequenter et concorditer que nobis uidentur, definientes.


Epiphanius diaconus legit:

Multis et uariis superius deliratis, prauitatem suam expresse pronuntiantes, et in multa hanc dispertientes, semetipsos magistris Ecclesie cequare nituntur, et cum sacris eorum affatibus scelestas definitiones suas arroganter annumerant, mendacium ueritati commiscere uolentes, et quodammodo melle haustus pestiferos temperantes. Sed qui Spiritu Dei aguntur, quod melius est a peiore discernunt, et quecunque pie tanquam a sanctis Patribus ante sunt definita, recipiunt: quecunque uero peruerse ab his dicta sunt, offensi retundunt. Ipsi enim falsiloqui  confitentur quidem se nosse Deum, sed a semita que ducit ad regiam uiam exorbitant, sincere fidei nostre uerba malitie ueneno inficientes, et sue inscientie affines habentes heresiarchas. Nam et ipsi plura Ecclesie catholice consona sapuerunt: uerum in uno uel duobus preuaricantes, anathematis penam sortiti sunt. Cum quibus portionem consecuti sunt hi qui talia fantur.


Gregorius episcopus legit:

Si quis non confitetur secundum apostolicas et paternas traditiones, in Patre et Filio et Spiritu sancto unam deitatem, naturam atque substantiam, uoluntatem et operationem, uirtutem et dominationem, regnum et potestatem in tribus subsistentiis,  id est personis glorificatis, anathema. Si quis non confitetur unum de sancta Trinitate, id est Filium uerbum Dei et Patris, Dominum uidelicet nostrum Iesum Christum, ante secula quidem genitum secundum diuinitatem, in nouissimis autem diebus eumdem propter salutem nostram descendisse de celis, et incarnatum ex Spiritu sancto et Maria semper uirgine, et ex ea natum super omnem sensus humani capacitatem, anathema! Si quis non confitetur Deum esse secundum ueritatem Emmanuel, et idcirco Dei genitricem sanctam uirginem esse  anathema! Si quis non confitetur carnem secundum subsistentiam unitam esse  uerbo quod est ex Deo Patre, atque unum esse Christum cum carne sua, eumdem scilicet ipsum Deum simul et hominem, anathema! Si quis non confitetur Domini carnem uiuificam esse, et propriam eiusdem uerbi quod est ex Patre, sed ut alterius cuiusdam preter se sibi quidem sociati per dignitatem, id est ut solam diuinam habitationem habentis, et non potius etiam uiuificantem, ut diximus, quia facta est propria uerbi omnia uiuificare ualentis, anathema! Si quis non confitetur in uno Christo uero Deo nostro duas naturas, et duas naturales uoluntates, et duas naturales operationes communicabiliter, inseparabiliter, inconuertibiliter, indiuise et inconfuse secundum sanctorum Patrum magisterium, anathema! Si quis  non confitetur Dominum nostrum Iesum Christum cum assumptione, id est animata carne sua anima rationabili atque intellectuali, Deo et Patri considere, sicque demum uenturum cum paterna claritate sua iudicare uiuos et mortuos, non quidem iam carnem, sed nec incorporeum, quibus ipse nouit rationibus Deo specificato corpore [Gr., Deiformi corpore], quo et appareat his qui eum pupugerunt, et maneat Deus absque crassitudine, anathema!


Epiphanius diaconus et cubuclesius legit:

Usque ad hec bene sentiunt, cum sanctorum Patrum editionibus concinentes: imo uero dogmata eorum usurpantes, sibi gloriam conferunt. Porro in  ceteris amara uirulente lingue sue et uiperea ueneno mortifero plena dogmata euomunt.


Gregorius episcopus legit:

Si quis diuinum Dei uerbi characterem secundum incarnationem per materiales colores considerare studuerit, et non ex toto eum corde adorauerit oculis intelligibilibus, super claritatem solis a dextris Dei in excelsis super thronum glorie sedentem, anathema!


Epiphanius diaconus legit:

Inopinati quidam allegoriste super hac phantastica sua sententia demonstrantur. Characterem enim Dei et Patris Filium Apostolo predicante , propter indissimilitudinem et incommutabilitatem  substantie, ipsi alterum facientes, characterem in assumpta a Deo uerbo carne praue intelligunt, et ex sensibus insensatis eructant, inanem quamdam sententiam perhibentes: Si quis diuinum uerbi Dei characterem secundum incarnationem per materiales colores considerare studuerit. Quia alterius quidem substantie est caro quam assumpsit, et Dei uerbi natura, cuncti nouimus, tam ex ueritate, quam ex principibus Ecclesie sanctis, uidelicet apostolis, et egregiis Patribus nostris edocti. Etenim arcanorum inspector Paulus diuinus apostolus, secundum quod dicitur [Gr., dictum est], homousion uolens predicare ad Deum et Patrem Filii et Dei uerbi, nichil proprium et conueniens adinuenit, quam  ut exclamaret characterem substantie Patris Filium. Isti autem ueritatem in mendacium conuertere tentantes, introducunt uituperationes atque quassatas uoces has, uenerabilium imaginum odio configentes [Cr., affixi]. Unde incidunt in intellectus blasphemiam commendantes, atque in reprobum sensum traditi, adhuc inquiunt:


Gregorius episcopus legit:

Si quis incircumscriptam Dei uerbi essentiam atque subsistentiam, pro eo quod incarnatum sit, studuerit per materiales colores in imaginibus humana forma circumscribere, et non potius Deum predicat, illud nichilominus etiam post incarnationem incircumscriptum esse, anathema!


Epiphanius diaconus legit:


Tanquam circa opportunas ecclesiasticas traditiones insanabiliter infirmati, et pestilenti languore sensum corruptum habentes, hec asserunt, et contagium deceptionis recto sermoni applicant; et decipiuntur mente, incircumscriptam naturam diuini uerbi, et circumscriptam et ab ipso assumptam carnem confundentes; hoc enim expresse indicat quod ab ipsis est dictum: Nihilominus etiam post incarnationem incircumscriptum esse. Ubi aliquando hanc leuem assertionem adinuenerunt sapientes circa inania? Nam plenus blasphemie sensus est, incircumscriptum post incarnationem asserere super omnia Dominum Iesum Christum uerum Deum nostrum,  et maxime ipso discipulis perhibente: Lazarus amicus noster dormit; et gaudeo propter uos, quia non eram ibi . Ergo, non eram ibi, circumscriptionis est proprium? etiam, et oppido etiam. Sed ut ea que ante passionem de hoc euangelice dicta sunt, omittamus, que post resurrectionem acta sunt dicam. Mulieribus apparens incircumscriptus nullatenus erat: semetipsum manifestare duobus discipulis, circumscriptionis est proprium. Ianuis clausis intrare, et a Thoma palpari quid aliud quam circumscriptio est? Et discipulis in Galileam euntibus, illic ab eis uideri et adorari, hoc ipsum est . uidentibusque discipulis ascendere in celum, et angelo super istos astante  atque dicente: uiri, quid statis intuentes in celum? Hic iehsu qui assumptus est a uobis in celum, sic ueniet quemadmodum uidistis eum euntem in celum . Putas non sunt hec circumscriptionis? etiam ualde. Sic enim et omnes deiferi Patres nostri docent; et manifestum est his qui bene sapiunt, quod secundum id quidem quod Deus et uerbum Dei et Patris, est inuisibilis, incircumscriptus, incomprehensibilis, et in omni loco sit dominationis sue: secundum id autem quod humanam naturam suscepit, et uisibilis et circumscriptus, iuxta quod ipse discipulis ait, non illic se fuisse: et comprehensibilis est, ut Thomas nos certos reddidit . In multas ergo malitias per unam blasphemiam suam concinunt deceptorie Christianos accusantium uesame  preceptores; rursus enim calumniantes pronuntiant:


Gregorius episcopus legit:

Si quis Dei uerbi nature et carnis inseparabilem per subsistentiam factam unitionem, id est patrationem que ex utroque inconfusa et inseparabilis est facta, in imagine pingere tentat, nominans eum Christum; Christi autem nomen Deum et hominem significat; ac per hoc confusionem duarum naturarum portentuose fingens, anathema!


Epiphanius diaconus legit:

Nouit exsecramentum erroris recto uerbo adherere. Etenim isti inseparabili et inconfuse unitioni que in Christo est per subsistentiam, imaginum  facturam aduersam, et confusionem duarum naturarum afferentem, mendaciter et nequiter autumant: sed ueritas Dei non est alligata. Nam Christus nomen est duarum naturarum, uisibilis scilicet et inuisibilis, index: ipse uero Christus uisus hominibus per uelum, id est carnem suam, licet diuina natura occultaretur, per signa hanc manifestabat. Idcirco sancta Dei Ecclesia, ut accepit a sanctis Apostolis et Patribus, ipsam speciem que uisa est hominibus, describit, et non diuidit Christum secundum eorum deliram accusationem. Imago enim secundum nomen tantum, et non secundum definitionem communicat primitiuo, ut sepe iam diximus; quia et anima caret, quam impossibile est circumscribi [describi], quia inuisibilis est. Et si animam, presertim  cum sit creata, impossibile est depingere, quanto magis incomprehensibilem et inuestigabilem unigeniti Filii diuinitatem imaginari quis sensibiliter excogitaret, licet nimis extra sensus existat? Conuersus est ergo dolor eorum in capita ipsorum. Anathema enim quod ipsi sortiti [Gr., nugati] sunt, in ipsis manet in seculum; porro iterum aiunt:


Gregorius episcopus legit:

Si quis diuidit unitam Dei uerbi subsistentie carnem, in sensu puram eam habens, et ex hoc pingere illam in imagine studens, anathema!


Epiphanius diaconus legit:

S. Gregorius cognomento Theologus ita dicit : Quando nature distant in sensu, separantur simul et nomina; sed et multi ex Patribus hoc usi sunt: etenim ueritati ita uidetur. Ipsi autem et ea priuati et paternis definitionibus, dicunt: Si quis diuidit unitam Dei uerbi subsistentie carnem in sensu. Reperiuntur ergo nec in isto consonantes cum Patrum expositione sanctorum: sed ueritatem euidenter impugnant, eadem de ipsis [Gr., iisdem] affati; et catholicam Ecclesiam similia Nestorio predicare calumniantur. Porro sibi congrua dicentes, inferunt:


Gregorius episcopus legit:

Si quis unum Christum diuidit in subsistentias duas, separatim ponens Dei Filium, et separatim  uirginis Marie, et non unum ac eumdem, sed affectualem unitionem eis factam fuisse fatetur; et hinc eum in imagine, quasi priuate subsistentie sit ex uirgine, pingit, anathema!


Epiphanius diaconus legit:

Tanta eademque de semetipsis in circuitu ambulantes pronuntiant [tam multa de eisdem inculcando pron.], ut pene nec numero subiiciantur, que ab eis rumore improbo asseruntur. Adinuenientes enim Nestorii impiam opinionem, imaginem formationi hanc applicant, inopina quedam et absurda resarcinantes. Huiusmodi ergo ratiuncularum crebra facta destructione, nunc silentio has tradere necessarium iudicamus. Eructant autem rursus hec.


Gregorius episcopus legit:


Si quis carnem qua deificata est ex unitione sua que ad diuinum uerbum effecta est, in imagine pinxerit, ueluti separans eam ex assumente atque deificante illam diuinitate, et sine Deo hanc [Gr., minime deificatam hanc] per hoc conficiens, anathema!


Epiphanius diaconus legit:

Catholica Ecclesia etsi pingit Christum in humana forma, sed non separat hanc ex unita sibi diuinitate. Deificatam autem potius credit, et unam cum Deo hanc confitetur, secundum magnum Gregorium  et ueritatem: non sicut ipsi indocte ac inerudite barbarizantes dixerunt, sine Deo ex hoc  carnem Domini confici. Sicut enim quis hominem depingens, sine anima non facit hominem, sed ille cum anima permanet, et imago eius dicitur, eo quod similis ei appareat: ita et nos imaginem Domini facientes, deificatam carnem Domini confitemur, et nichil imaginem aliud scimus, quam imaginem indicantem principalis imitationem. Hinc et nomen eius sortita est, et secundum id tantum ei communicat: et ideo uenerabilis est et sancta. Si uero scelesti uiri uel demonis est imago, polluta et contaminata est, quia et principale eius profanum et contaminatum existit. Ergo laborantes in uanum, colligunt manibus sterilitatem, et recipiunt a ueritate anathema: quo non carebunt dicentes huiusmodi:


Gregorius episcopus legit:

 Si quis Deum uerbum qui in forma Dei est, quique formam serui in sua subsistentia recipit, et per omnia similis nobis factus est absque peccato, tentat per materiales colores formare, quasi purum hominem, et separare illum ab inseparabili et incommutabili diuinitate, ut ex hoc quaternitatem inducat [Gr., inducens] in sanctam et uiuificam Trinitatem, anathema!


Epiphanius diaconus legit:

O amentiam ipsorum et uecordiam! non enim reuerentur colligere anathema. Sed ut uermes in ceno uolutati nutriuntur, ita et isti huic uoci infixi, saturitatem minime accipere patiuntur, sanctificate  Dei Ecclesie maledicere conantes, cum sint ipsi maledictione dignissimi. Hi namque qui benedicunt ei, ut ait Scriptura, benedicentur [sunt benedicti]: et qui maledicunt ei, maledicti sunt . Porro purum hominem illos coniicere Saluatorem Christum, et separare illum a diuinitate, sicque quaternitatem inducere per picturam, quis putas, non derideat, et risum latum super eorum insipientia non diffundat, imo uero blasphemiam lugeat? Non enim secundum quod in imagine figuratur Christus in humana forma, quaternitatem credit is qui hoc facit, sed confitetur Deum uerbum incarnatum esse ueritate et non phantasia. Denique Nestorius qui lesis sensibus duas subsistentias sicut duas naturas blaspheme dogmatizauit in Christo, ille quaternitatem induxisse  dignoscitur. Sancta uero Dei Ecclesia unam subsistentiam Christi in duabus naturis recte confessa, ad commemorationem salutaris eius dispensationis imaginaliter formare illum diuinitus erudita est. Porro uolentes semetipsos probatos ostendere, etiam uerum quid asserunt, ita dicentes:


Gregorius episcopus legit:

Si quis non confitetur sanctam semper uirginem Mariam proprie ac uere Dei genitricem, sublimiorem esse omni uisibili et inuisibili creatura, et cum sincera fide ipsius non expetit intercessiones, tanquam fiduciam habentis ad Deum nostrum qui ex illa genitus est, anathema!


Epiphanius diaconus legit:

 In his stabilita et certificata catholica Ecclesia, ab his qui aliter sapiunt quam eius in Deo traditio docet, non indiget quid audire. Etenim Dominus dum a demonibus predicaretur, hos abigebat: et Paulus diuinus Apostolus et comites peregrinationis eius ab eis testimonium habentes, quod homines essent Dei excelsi, et uiam salutis denuntiarent  eos pellebant: ita et isti licet aliquid uerum pronuntient, tamen a sancta Dei Ecclesia propelluntur. Rursus autem ueluti canes reuersi ad suum uomitum, et sues loti in uolutabro luti  grunniunt huiuscemodi:


Gregorius episcopus legit:

Si quis uniuersorum sanctorum effigies in imaginibus  inanimatis et surdis ex materialibus coloribus titulari studuerit, nullum profectum ferentes  et non magis horum uirtutes per ea que in Scripturis de illis insinuantur, ueluti quasdam animatas imagines in se depingit, et ad similem illis ex hoc erigitur zelum, quemadmodum diuini Patres nostri dixerunt, anathema!


Epiphanius diaconus legit:

Diuini Patres nostri tale quid neque docuerunt, neque predicauerunt, sed sibimet hoc nomen imposuerunt falsiloqui: et ipsorum sunt iste ineptie, quoniam in subsequentibus septimam sese synodum nuncupant. Et quidem [Gr., quidam] Sapiens dicit:  Alius te laudet, et non os tuum: extraneus, et non labia tua . Isti autem a quoquam neque eruditi, neque laudati, sibimet laudem excogitant, et uocari uolunt ab hominibus Rabbi, Patres esse gestientes catholice Ecclesie. Hanc autem calumniantur Christum Deum nostrum derelinquere, et idololatrie adherere; cum ipse dicat per Isaiam prophetam ad illam: Ponam te exsultationem eternam, letitiam generationum generationibus . Et per Salomonem: Tota bona es, proxima mea, et macula non est in te . Inspiciamus ergo insipientiam ipsorum: quia quam calumniantur idololatrie, huius se gloriantur esse magistri. Et si idololatrarum sunt patres, dicant: Partis alicuius que idololatriam exercuit in Ecclesia sunt  magistri, an totius? et si quidem partis, debuerant et ipsi concinere plenitudini Ecclesie, et sub huius iure subsistere, et fructus ueritatis apud se [Gr., ab ea] carpere: quemadmodum omnes egregii Patres nostri, qui incorrecta corrigebant, et coaptabant discissa. Sed quia catholica Ecclesia hac traditione decoratur, ipsi ab ea excisi putant [Gr., uidentur] totam damnare tanquam erroneam; et certe horrendum est dicere, et tacere, damnatio. Procedit enim contra ipsos [Gr., Perit enim secundum ipsos] uera in Christum professio, et pernicies uniuersitatem arripuit: sed procul sint hec, tanquam in uanum dicta et sine causa pronuntiata. Itaque hinc et inde impellentur, quia uenerabilium imaginum pictura ex superioribus annis tradita in catholica  Ecclesia, et in uenerabilibus templis informata, quam sancti Patres et tradiderunt et receperunt, et omne Christianorum collegium: ipsi non solum ab his omnibus sunt frustrati [abducti], sed quod est seuius et terribilius, clamor anathematis eorum sodomitice et gomorrhice multiplicatus est . Hinc et peccatum eorum magnum est nimis: et quis poterit sufferre huius furoris insaniam, harumque satyricarum turbulentiarum scenicas facies? Quod si cognouissent ueritatem, que manifesta est omnibus qui pie intelligere uolunt, scirent utique quia, sicut per ea que in Scripturis de sanctis indicantur, memores passionum eorum efficimur, et ad similem zelum erigimur: ita et per imaginalem descriptionem passiones horum  uidentes, in commemorationem uirtutis eorum et Deo plene uite uenimus. Deinde rursus bene sentiunt, dicentes ita:


Gregorius episcopus legit:

Si quis non confitetur omnes sanctos qui a seculo usque nunc sunt, qui ante legem, ac in lege et in gratia Deo placuerunt, honorabiles esse coram ipso anima et corpore, uel horum non postulat orationes, tanquam fiduciam habentium pro mundo intercedere, secundum ecclesiasticam traditionem, anathema!


Epiphanius diaconus legit:

Cum ecclesiasticam traditionem dixerint, oportebat  eos promulgare: Si quis et imaginales picturas non recipit, anathema sit. Antiqua quippe reuera est in catholica Ecclesia traditio, et ualde iuste in commemorationem nobis principalium agnita: sed impudenter hanc mysticam proiicientes scientiam, catholicam alloquuntur Ecclesiam: uias tuas nolumus [Gr., scire nolumus]. Unde post hanc editionem suam, et intercessionum Deo acceptabilem oblationem abiecerunt, delentes hanc ex hoc scripto suo: quod omnes nouerunt. Moris enim est hereticis, ut cum uiderint [Gr., contempserint] uel in uno sermone pietatis, et ueritatis uiam reuertantur [uerbo pietatem, et a ueritatis uia aberrauerint], in multa et diuersa fallentes [labi]. Simplex est enim ueritas: at uero mendacium multiplex.  Ariani quippe creaturam dicentes Deum uerbum, cum hac impia blasphemia sua sine anima hunc incarnatum fuisse delire mentiti sunt. Et Eutyches infelix unam naturam opinans in dispensatione Domini, blasphemabat, diuiniorem quamdam carnem dicens eum suscepisse, et non consubstantialem nature nostre. Similiter ergo et antistites huius hereseos hos emulantes, una nouitate minime contenti, et satietatem mali non habentes, et aliam uicinam huius arripuerunt. Sequentia [Consentanea] uero eloquia, putantes sanctis Patribus cequari, et hypocrisi simulantes pietatem, proferunt.


Gregorius episcopus legit:

Si quis non confitetur resurrectionem mortuorum,  et iudicium, et retributionem condignam unicuique iustis Dei ponderibus recompensandum, et non fore terminum supplicii, sed nec celestis regni, id est Dei deliciarum  anathema!


Epiphanius diaconus legit:

Hec primatum uere fidei nostre, sanctorum scilicet apostolorum, et egregiorum Patrum est segregatio [definitio]. Hec catholice Ecclesie est, et non hereticorum confessio. Quod uero subsequitur, proprium est eorum, quoniam indisciplinatione ac ineruditione plenum est, dum ita circumbombat [circumboat].


Gregorius episcopus legit:


Si quis non recipit sanctam hanc et uniuersalem septimam synodum nostram, sed huic quoquo modo derogat, et non cum omni satisfactione amplectitur ea que ab ipsa secundum diuinitus inspirate Scripture doctrinam definita sunt, anathema sit a Patre et Filio et Spiritu sancto, ac uniuersalibus septem synodis!


Epiphanius diaconus legit:

ueritatis ignorantia, sensuum et mentis est cecitas. Hec enim eorum sententia plus inscientie et amentie quam impietatis habet. Non enim sapientes sunt, nisi circa indisciplinationem. Septimam enim synodum  sese uocantes, quasi de aliis septem synodis que facte fuerunt, anathematismum suum posuere, dicentes: Anathema sit a sanctis et uniuersalibus septem synodis: et non magis deridentur propter indisciplinationem, quam compassionis affectu lugentur propter impietatem. ueritatem enim ferentes [deferentes], et a bona semita et regia uia auersi, in foueam et hiatus atque precipitia incidunt. Quibus et prouerbialis sermo pronuntiat: In axis [In axibus] agri sui errauerunt, et collegerunt manibus infecunditatem . Propter quod et acutas sagittas suas, et tensos arcus, quos aduersus Ecclesiam iaculati sunt, in corde ipsorum ueritatis amatores et iustitie quesitores infixerunt; et assumunt Dauid modulantem in spiritu : Lacum aperuerunt  huius prauitatis institutores, et foderunt eum, et inciderunt in foueam quam fecerunt: et conuersus est dolor eorum in caput eorum, et in uerticem eorum iniquitas eorum descendet. Quoniam dicunt amarum dulce, et dulce amarum: et ponunt lucem tenebras, et tenebras lucem , dicentes ita:


Gregorius episcopus legit:

His igitur a nobis cum omni districtione et diligentia decretis, definimus aliam fidem nemini licere proferre, id est conscribere uel componere, aut sapere seu docere aliter. At uero qui ausi fuerint componere fidem aliam, uel proferre, aut docere, aut tradere his qui uolunt reuerti ad agnitionem ueritatis a quacunque heresi; aut nouitatem  uocum, id est dictionis adinuentionem, ad subuersionem presentium definitionum que a nobis promulgate sunt, introduxerint: siquidem episcopi fuerint, uel clerici, alienos esse episcopos ab episcopatu, et clericos a clero; si uero monachi fuerint aut laici, anathematizari.


Epiphanius diaconus legit:

Illusi ab indisciplinatione hec ab egregiis Patribus nostris extorserunt, ac ueluti propria composuerunt. Propter quod et inanis et otiosus est sermo ipsorum, et nec responsione dignus.


Gregorius episcopus legit:

Diui imperatores Constantinus et Leo dixerunt: Dicat sancta et uniuersalis synodus, si per consensum  omnium sanctissimorum episcoporum definitio que nunc lecta est, promulgata sit.

Sancta synodus exclamauit: Omnes ita credimus, omnes idipsum sapimus; omnes consonanter et libenter subscripsimus, omnes orthodoxe credimus, omnes intelligibiliter intelligibilem diuinitatem adoramus! Hec est fides apostolorum, hec est fides Patrum, hec est fides orthodoxorum! Sic omnes seruientes Deo adorabant! Multos annos imperatorum! Luminaria pacis, Domine, custodi: piam, Domine, uitam illis! Leoni et Constantino eterna memoria! uos estis pax orbis terre: conseruet uos fides uestra! Christum honorificatis, ipse uos conseruabit! Orthodoxiam uos confirmastis!  Piam, Domine, uitam eis! Absit inuidia ab imperio eorum! Deus custodiat imperium uestrum! Deus imperium uestrum pacificet! uestra uita, orthodoxorum uita! Celestis rex terrenos custodi! per uos uniuersalis Ecclesia pacificata est! uos luminaria orthodoxie estis! Luminaria orbis, Domine, conserua! Aeterna memoria Constantino et Leoni! Nouo Constantino piisimo imperatorum multos annos! A genere orthodoxum, Domine, custodi: piam, Domine, uitam ei: abscedat inuidia a regno eius! Piissime Auguste multos annos! Eam que pia, que orthodoxa est, Deus conseruet! A ascedat inuidia a regno uestro! Deus custodiat imperium uestrum, Deus pacificet regnum uestrum! Inconfusam in Christo dispensationem uos  bene discreuistis! Inseparabilitatem duarum in Christo naturarum firmius uos predicastis! Sanctorum et uniuersalium sex conciliorum dogmata uos roborastis! Omnem idololatriam uos exterminastis! Magistros huiusmodi erroris uos publicastis! Contraria sentientes uos propalastis!


Epiphanius diaconus legit:

Pronuntiantes imperatoribus consueta, mendacii furoribus quasi facibus animam exardescere facientes, ex ipsa diaboli argumentatione loquuntur, dicentes: Omnem idololatriam uos exterminastis. Utinam surde fierent aures nostre, ne audirent corrumpentem animas uocem. Noli, inquit prouerbialis sermo, assiduus esse cum muliere meretrice . Salutarem  namque dispensationis rationem demoliri uolentes, in omnem blasphemie excessum deuenerunt. Et quid ad hanc lugendam rabiem dicemus, nisi ea que a Spiritu sancto per Dauid psalmographum prolata sunt? uenenum aspidum sub labiis eorum; sepulcrum patens est guttur eorum; linguis suis dolose agebant . Hinc et deciderunt a cogitationibus suis, iudicati a Christo Deo nostro, qui nos eripuit ab idolorum errore. Ipse enim homo perfectus propter salutem nostram fieri dignatus, omnem idolatriam exterminauit. Dixit enim per prophetam: Ecce dies ueniunt, et delebo nomina simulacrorum a terra, et iam non erit eorum memoria . Certum ergo est quod prophetia in ipsum referatur, et non sicuti ipsi dixerunt, ad imperium principum.  Apostasie quippe proprium est, hanc gratiam seu donum aliis acquirere [tribuere]. Clamant Christiani ex magniuoco Isaia potati: Non legatus, non angelus, sed ipse Dominus saluauit nos . Si uero, ut ipsi fatentur, episcoporum collegium uel regum imperium eruit nos ab errore idolorum, aberrauit a ueritate humanum genus; et non saluantes, sed alterius magna extollentis est hoc credere saluum [Gr., alio saluante hoc, et alio saluatum a se illud iactante]. Ab idolorum enim errore ac deceptione Christo Deo nostro eruente nos, ipsi magna extollunt, fatentes se redemptionem fecisse. O arrogantiam et amentiam! Frustrati quippe ueritate, et mente ac sensibus exceati sunt; propriisque coniecturis et phantasiis decepti,  adulatione intincti [demersi] sunt: et aptas ac decentes declamare imperatoribus laudes recusantes, ea que in Christum Deum nostrum referuntur eis deprompserunt: cum magis oporteret fortitudines horum edicere, contra hostes uictorias, barbaricas subiectiones, quas in imaginibus et in parietibus in memoriam narrationis multi pinxerunt, et uidentes ad amorem et zelum traxerunt: subiiciendorum acquisitiones [subiectorum conseruationem], consilia, tropea, mundanos status, ciuiles ordinationes, ciuitatum directiones. He sunt laude digne ac bone offerende imperatoribus fame, per quas et omne quod subditum esset eis, prouocaretur ad mentem [est eis, prouocatur ad beneuolentiam]. Porro linguas adhuc acutas habentes, et iram ac accusationem  spirantes, in obscura luna se putant sagittare [uidentur sag.] rectos corde, dicentes ita [ista]:


Gregorius episcopus legit:

Germani, Georgii et Mansur, male opinionis uirorum sensum uos dissoluistis.

Germano duplici sensu et ligni cultori, anathema.

Georgio consentaneo eius, et falsario paternorum magisteriorum, anathema.

Mansur nequam nominis, et similia Saracenis sentienti, anathema.

Imaginum seruitori et falsa scribenti Mansur, anathema.

Contumelioso in Christum, et insidiatori imperii  Mansur, anathema.

Impietatis doctori et malo interpreti diuine Scripture Mansur, anathema.

Trinitas tres istos deposuit.


Epiphanius diaconus legit:

Dicamus ad hec illud prophete: Facies meretricis facta est tibi, renuens erubescere ad omnes . Etenim ille in sua opprobria et turpia studia uenustate, eos qui pudice uiuunt, subsannare consueuerunt. Abominatio enim peccatoribus Dei cultus. Ita et isti labia habentes dolosa, locuti sunt contra iustos iniquitatem in superbia et contemptu. Sed Dominus abscondit eos in abdito uultus sui, et a conturbatione eorum contexit eos, et a contradictione linguarum ipsorum eruit eos. Ut luminaria enim in mundo  luxerunt, uerbum uite continentes: Germanus uidelicet, qui in sacris litteris enutritus, et ut Samuel ab infantia Deo deputatus, atque sanctis Patribus est consimilis comprobatus. Cuius sequi disputationes necessarium esse, conscripta eius affirmant per [celebrata per] uniuersum orbem. Exaltationes enim Dei in faucibus eius, et gladii ancipites in manibus eius , iaculati contra dissidentes ecclesiastice traditioni. Et Georgius patria Cyprius, qui euangelice patrimonium uenundans [uitam instituens], et Christum Deum nostrum, qui dedit nobis normam dispensationem suam, imitans; non contendit, non clamauit: cum malediceretur, non maledicebat; cum pateretur, non comminabatur; percutienti  se maxillam uertebat et alteram, angarianti se mille passus apponebat et duplum: tulit iugum a iuuentute sua , bonum arbitratus secundum prophetam singulariter sedere, et silere. Atque Ioannes, qui ab eis iniuriose Mansur appellatus est, quique dimissis omnibus Mattheum euangelistam emulatus, Christum secutus est, maiores diuitias arbitratus thesauro quem in Arabia dereliquit [omni Arabum], opprobrium Christi; et elegit potius affligi cum plebe Dei, quam temporalem uoluptatem habere peccati. Ipse itaque crucem suam et Christi portans, et secutus eum, pro Christo ab Oriente per Christum tubicinauit; non tolerabilem ducens uocum nouitatem, que diuerso fuerat modo facta [Gr., in aliena f. regione facta], seu preuaricatricem factionem, rabidamque  insaniam, que aduersus sanctam Dei catholicam Ecclesiam erat armata. Sed hanc publicans, omnes exhortando et admonendo, cautos reddebat, ne adducerentur cum operantibus iniquitatem; querens in Ecclesiis antiquam legislationem teneri et pacificam constitutionem, quam Dominus discipulis suis nominis sui uocabulum sortientibus donauit [suis tanquam insigne donauit], dicens: Pacem meam do uobis, pacem meam relinquo uobis . His ergo reuerendis uiris et fide dignis taliter in Ecclesia catholica demonstratis, que est aduersus eos insurgens accusatio, et quam hec est horrenda, quam etiam ferre quis omnino non poterit? uere ignorantiam ignorauerunt miseri, propriam linguam inhoneste denudantes, Germanumque mysticum sacrificatorem  et sacerdotem Christi, duplici sensu et ligni seruitorem nominantes; similiter Georgium et Mansur; cum aliquando nec principibus quisquam talem blasphemiam ei qui unius fidei secum erat, iniecerit: ab Hebreis autem et Agarenis, et aliis infidelibus querela tali tam super diuino typo crucis, quam super uenerabilibus imaginibus et aliis sacris Deoque dicatis rebus, sepe Christiani accusati sunt. Nam Christianus Christiano huiusmodi accusationem nullatenus intulit: sed inutilis est iustus iniusto, quemadmodum lippis oculis sol. Ipsi quippe fugientes a ueritate, atque ab ecclesiastica lege repulsi, traditi sunt falsiloquiis et maledictis; et nichil aliud colligunt, quam ut accusent Christianos et Domini sacerdotes; quasi dereliquerint  Deum uiuum et uerum, atque iconis deseruiant: maledici quidam et lesi, multiloqui [Gr., conuiciatores, locutores temerarii, et linguaces], et horum sectatores effecti et quis timentium Deum, et deridentium non latum risum suum effundat? uel potius non tristi lamento induatur et nocte profunda super hac ipsorum impietate? Et quia cum sint inuentores malorum secundum diuinum Apostolum, defecerunt scrutantes scrutinia, garrulitatibus eorum bene ualere fatentes, sufficienter Dei gratia ad perfectam destructionem uanarum cogitationum falsi nominis eorum scientie [disputatione peracta] consummantes, et cum ueteribus heresibus errorem inanis prauitatis ipsorum connumerantes, hunc excidimus  gladio spiritus: age nunc, instruamus animos audientium. Omnia ergo presentia sunt intelligentibus, et erecta his qui inueniunt scientiam, sicuti prouerbiatori bene , necnon et ueritati uidetur. Sancta enim Dei catholica Ecclesia ex diuersis et uariis rebus eos qui sibi nati sunt, trahit ad penitentiam et ad agnitionem mandatorum Dei custodie; et omnes sensus nostros festinat dirigere ad gloriam eius qui est super omnia Deus; atque per auditum et uisum correctionem facit, ipsa que gesta sunt, uultibus eorum qui accedunt, apponens. Quando namque ex auaritia et amore pecuniarum rapit quemquam, ostendit ei in imagine Mattheum, qui ex telonariis apostolus factus, auaritie furia derelicta, Christum secutus est: et Zaccheum in sycomorum  ascendentem, desiderantem Christum uidere, ac ei repromittentem dimidium substantie se prebere pauperibus, et si cui aliquid abstulit, reddere quadruplum : et sit ad custodiam conuersionis et iugem memoriam, imaginalium formationum continua uisio, ne repedetur ad proprium uomitum. Rapuit rursum alium desiderio meretricio depressum; pudici Ioseph imaginem apponit, qui fornicationem abominans, et hanc pudicitia uincens , illud quod dicitur ad imaginem custodiuit, cuius participes efficiuntur qui hanc dilexerunt. Iterum alibi beatam Susannam proponit pudicitia ornatam, et manibus extensis adiutorium ab excelso inuocantem, et Danielem iudicem presidentem, et hanc eruentem de manibus seniorum  iniquorum : et sit imaginalis titulationis memoria ad custodiam pudice uite. Rapuit in deliciis substantiam suam consumentem, et mollibus uestimentis uestitum, que oportet egenis prebere, in talibus uestibus expendentem, et delicatam uitam amplectentem; et ostendit ei Eliam melote amictum, et sufficienti esca contentum: et Ioannem pilis cameli indutum, et agresti melle nutritum, Christumque digito demonstrantem, et profitentem hunc tollere peccatum mundi : cum his etiam magnum Basilium, atque ascetarum et monachorum multitudinem, corpore arefactorum. Ne uero extendamus sermonem, paucorum mentionem facientes, reliqua dimisimus audientibus perscrutanda. Habemus enim omnem Euangelii  narrationem depictam, et ad recordationem Dei nos adducentem et gaudio nos replentem. His enim uultibus nostris appositis, cor timentium Dominum letificatur, floret facies, anima tedio affecta in alacritatem transfertur, et psallit una cum Dei patre Dauid: Memor fui Dei et delectatus sum . Memoriam ergo Dei per eos semper habemus. Lectio enim minus nonnunquam recitatur in uenerabilibus templis, imaginalis uero formatio uespere, mane et meridie tanquam in eis stabilita, narrat nobis et annuntiat ueritatem gestorum. Suscipiamus ergo traditionem Ecclesie, honoremus legislationem; ne scrutemur piam et legitimam consuetudinem, ne curiose agamus aduersus antiqua iura. Omne quippe  quod in commemorationem Dei conditur [dicatur], acceptum est illi. Qui uero preter hanc traditionem efficiuntur, cuius participes facti sunt omnes qui germane filiorum adoptionem receperunt in catholica Ecclesia, merito nothi sunt, et non filii. Itaque sentiamus bonum et optimum esse, uenerabilium imaginum positionem in Ecclesia fieri, et spiritualiter reduci per has ad principalium suorum memoriam, atque istas propter earumdem honorificentiam et salutare et amplecti, ac debitam adorationem impendere. Siue ergo alicui sit salutationem gratum uocare, siue adorationem  tantum dignus is qui  accedit, sit adoratione. At si non fuerit] dignus, purificetur primum, et ita demum accedat ad imaginalem uenerabilem formam. Nec instantia satanica sit erga adorationem earum, neque formido inique suspicionis habens occasionem: quia si accessero imaginem hanc salutaturus, inuenior latriam que in spiritu est huic impendere. Absit suspicio hec. Impugnatores enim Dei atque uaniloqui serpentem imitantes, hec garrulis linguis effantur. Etenim ipse accedens mulieri susurrauit mendaciter: Quid, perhibens, dixit Deus? Ex omni ligno quod est in paradiso, comedes: de ligno autem quod est in medio paradisi, non comedetis . Ita et isti effeminata corda seducunt, dicentes: Quia qui adorat imaginem Domini, aut intemerate domine nostre ac  uere genitricis Dei, uel sanctorum angelorum, aut cuiusquam sanctorum, latriam que in spiritu est huic offert. Ne decipiamur ergo sermone ipsorum: admonitio enim et praua diaboli est hec assertio. Nam et theologus Gregorius hanc destruit fabulationem, omnibus nobis iubens, cum dicit : Bethlehem cole, presepe adora. Cum hoc autem et Maximus memorandus, cuius laus in omnibus est Ecclesiis, dum cum uiris quibusdam de ecclesiasticis negotiis disputaret, diuinum pretiose crucis typum, sanctum Euangelium et uenerandam iconam precipit in medium afferri, et hec cum illis ad certitudinem eorum que dicta sunt, salutauit. Athanasius autem, qui ab immortalitate nomen accepit, expressius nobis annuntiat in epistola ad Marcellinum  missa, quam preordinauit in codice interpretationis psalmorum, ita dicens: Libro psalmorum quis accepto, Saluatoris [Gr., de Saluatore] quidem prophetias consuete sicut in aliis Scripturis admirans et adorans egreditur [prosequitur]. uidesne qualiter prophetias egregius Pater adorare nobis iubeat? Et si has pium est adorare, quanto magis prouentus propheticarum assertionum in imagine uisos necessarium est adorare?  habet enim prophetia: Ecce uirgo in utero habebit, et pariet filium . Hanc ergo prophetiam in imagine nos uidentes, id est uirginem eum amplexantem quem peperit, quomodo sufferemus, quo minus adoremus et salutemus? Quis ineruditus mente differre audeat ad huiusmodi salutationem? Dignos nosmetipsos adoratione faciamus, ne accedentes indigne, Ozan [in Oze]  penam incidamus. Ipse quippe tangens arcam, eadem hora periit, indigne approprians illi. Quanquam et ipsa diuersis figuris uariata, et ex lignis constructa fuerit, quemadmodum et imaginum factura. Porro hi qui dicunt imaginales formationes sufficere in commemorationem tantum haberi, et non etiam ad salutationem, unum recipientes, alterum reprobantes,  per hoc praui [Gr., semipraui] quidam, partimque mendaces et partim ueraces demonstrantur: alias quidem uera confitentes, et alias deprauantes [id est, uituperantes]. Et, o insensibilitatem horum! ergo qui aliquando eramus orthodoxie ac ueritatis calumniatores, nunc horum efficiamur aduocatores; et pro reprobatione ecclesiasticarum traditionum petamus ueniam peccatorum. In omnibus his mandata custodiamus per ea que precepta sunt: ambulemus propheticam uocem audientes, que dicit: Si annuntiauerit tibi, homo [annuntiatum est, o homo], quid bonum, aut quid requirat Dominus abs te, quam ut facias iudicium, et diligas misericordiam, et paratus sis ambulare cum Domino Deo tuo ? Super hec furorem sopiamus, linguam refrenemus, mendacio  ac turpiloquio, et maledicto retinentes [abstinentes]. Oculum temperemus, uentrem erudiamus, psalmodie ac orationi instemus, in omnibus a Deo datis nobis gratias agamus, iuramento ne assuetum os nostrum faciamus, sed Dominicam uocem audiamus dicentem: Ego autem dico uobis, nolite iurare omnino . Gloriam conculcemus, que deorsum iacet: maximum omnium bonorum, misericordiam et caritatem arripiamus, et hanc timori Dei coniunctam. Sine timore quippe Dei caritas reproba est. Nam et Iosaphat amicus erat cum Achab, sed audiuit: Si peccatori tu amicitia iungeris, si odio habito a Domino tu auxiliaberis ? Ergo cum timore Dei omnia faciamus, expetentes etiam intercessionem intemerate domine nostre et natura  Dei genitricis semper uirginis Marie, atque sanctorum angelorum, et simul omnium sanctorum: salutantes quoque colendas eorum reliquias, ut eorum sanctitatis participes simus. Sic enim perfecti erimus ad omne opus bonum in Christo Iesu Domino nostro: quem decet gloria, imperium, latria cum Patre et Spiritu sancto, nunc et semper et in secula seculorum. Amen.



ACTIO SEPTIMA.


 In nomine Domini et dominatoris Iesu Christi ueri Dei nostri. Imperii piissimorum et amicorum Christi dominorum nostrorum Constantini et Irene a Deo  redimite matris eius; anno octauo consulatus eorum, tertio Iduum [Kalendarum] octobriarum indictione undecima.

 Conueniente sancta et uniuersali synodo, que per diuinam gratiam et piam sanctionem eorumdem Deo roboratorum imperatorum collecta est in Nicensium clara et splendida metropoli Bithyniensium prouincie, id est, Petro reuerendissimo archipresbytero sanctissime Ecclesie que Rome est sancti apostoli Petri, et Petro reuerendissimo presbytero, monacho et hegumeno uenerabilis monasterii sancti Sabbe Rome siti, retinentibus locum apostolice cathedre almi et sanctissimi archiepiscopi senioris Rome Adriani: et Tarasio almo et sanctissimo archiepiscopo magni nominis Constantinopoleos noue Rome, et Ioanne ac Thoma reuerendissimis presbyteris, monachis et loci seruatoribus apostolicorum Orientalis dieceseos. Agapio episcopo Cesarie, Ioanne  episcopo Ephesi, Constantino episcopo Constantie Cypri, Leone episcopo Heraclie Thracie, Basilio episcopo Ancyre Galatie, Nicolao episcopo Cyzici, Euthymio episcopo Sardis, Petro episcopo Nicomedie, Elia episcopo Crete insule, Hypatio episcopo Nicee Bithyniensium prouincie, Theophilo episcopo Thessalonice, Stauracio episcopo Chalcedonis, Leone episcopo [Gr, et ms. Iol., presbytero] et loci seruatore metropoleos Side, Epiphanio diacono et loci seruatore Sardinie, Nicephoro episcopo Dyrrachii, Nicolao presbytero et hegumeno ac loci seruatore Tyanensium, Daniele episcopo Amasie, Gregorio episcopo [Gr., et ms. Iol., presbytero] et loci seruatore Mocisi, Constantino episcopo Gangrensium, Niceta episcopo Claudiopoleos, Gregorio episcopo  Neocesarie, Gregorio episcopo Pessinuntensium, Theodoro episcopo Myrensium Lycie, Eustathio episcopo Laodicee Phrygensium prouincie, Michele episcopo Synadensium, Gregorio [Georgio] episcopo Antiochie Pisidie, Theophylacto diacono et loci seruatore Carie, Leone episcopo Iconii, Anastasio episcopo Nicopoleos ueteris Epiri, Constantino episcopo Perge, Gregorio presbytero et loci seruatore Traianopoleos, Leone episcopo Rhodi, Christophoro episcopo Phasidis, Manuel episcopo Adrianopoleos Thracie, Nicolao episcopo Hierapoleos Phrygensium prouincie, Basilio episcopo Sylei, Theophylacto episcopo Euchaitensium, Cyrillo monacho et uicario Gothie, Theodoro episcopo Seleucie, Stephano episcopo Sugdensium, Antonio monacho  et loci seruatore Smyrne, Constantino episcopo Rhegii, Ioanne monacho et uicario Patrarum, Theodoro [Dorotheo] episcopo Catane, Ioanne episcopo Tauromenii, Gaudioso episcopo Messane, Theodoro episcopo Panormi, Stephano episcopo Bithyniensium [Cibonensium], Constantino episcopo Leontine, Ioanne episcopo Trocalensium [Treocalensium], Theodoro episcopo Tauriane, Christophoro episcopo sancte Cyriace, Basilio episcopo Liparitensium insule, Theotimo episcopo Crotonensium, Constantino episcopo Carine, Theophane episcopo Lilybei, Theodoro episcopo Tropeorum, Sergio episcopo Nicoterensium, Theodoro episcopo  Briae [Bizye], Mauriano episcopo Pompeiopoleos, Ioanne episcopo sancte Salonentie, Eustathio [Eustratio: Eustochio] episcopo Apamee prouincie Bithyniensium, Petro episcopo Germiensium, Ioanne episcopo Arcadiopoleos, Constantino presbytero et loci seruatore Sebastopoleos, Gregorio presbytero et ex persona Nicopoleos Armenie [Secunde], Sisinnio episcopo Parii, Epiphanio episcopo Mileti, Niceta episcopo Brococussi [Proconnesi], Ioanne presbytero et loci seruatore Colonie, Urso episcopo Hibaritensium Ecclesie, Eustathio [Eustratio] episcopo Methymne, Leone episcopo Cii, Ioanne episcopo Apri, Theophylacto episcopo Cypsellensium, Laurentio episcopo Apsetianensium Ecclesie, Leone episcopo Carpathi, Eustathio episcopo Tradensium, Cyriaco  episcopo Driziparensium, Leone episcopo Mesembrie, Gregorio episcopo Cernensium [Dercensium], Theodoro episcopo Heraclie, Theodosio episcopo Amorii, Ioanne episcopo Nysse, Georgio episcopo regalium Thermarum, Setherico episcopo Ciscissensium, Damiano episcopo Mitylene, Constantino episcopo Mastaurensium, Georgio episcopo Briulensium [a 1Kb] , Gregorio episcopo Paleopoleos, Leone episcopo Algizensium, Theodosio episcopo Nissepelensium, Sabba episcopo Aniensium, Lycasto episcopo uaretensium, Thoma episcopo Lebedi, Eustathio episcopo Caritensium [Erythrensium], Cosma episcopo Myrine, Pardo episcopo Pittane, Basilio Adramyttensium, Ioanne episcopo Rhedesti, Ioanne episcopo Panidis Thracie, Ioanne episcopo Ouise,  Georgio episcopo Camulianensium, Theophylacto episcopo Hypepensium, Theophylacto episcopo Tralle, Ignatio episcopo Prine, Constantino presbytero et loci seruatore Agae. Basilio episcopo Magnesie, Basilio episcopo Medensium, Nicephoro presbytero et uicario Gargarensium, Theophane episcopo Cale, Nicodemo episcopo Eugazensium, Theognio presbytero et loci seruatore Sion, Stratonico episcopo Cume, Theophilo episcopo Tumnensium [Thumnensium], Olbiano episcopo Elee Pergamensium, Leone episcopo Phocie, Mariano episcopo Atandrensium, Melchisedech episcopo Calliopoleos, Theophylacto episcopo Chariupoleos, Leonide episcopo Madyti, id est Siladensium; Sisinnio episcopo Zurulli, Thoma episcopo Daonii, Gregorio episcopo Theodoropolensium,  Sisinnio episcopo Chalcidis, Beniamin episcopo Limicensium [Licizen], Ioanne episcopo Brysee, Spyridone episcopo Palee, id est Cythrensium; Eustathio episcopo Solensium, Theodoro episcopo Citii, Georgio episcopo Trimithuntensium, Ioanne [Alexandro] episcopo Amathuntensium, Constantino episcopo Iuliopoleos, Theophilo episcopo Anastasiopoleos, Synesio episcopo Cibie, Leone episcopo Minzi, Petro episcopo Aspone, Anthimo episcopo Berinopoleos, Michel episcopo Melitopoleos, Sisinnio episcopo Adriane [Adranie], Theodosio [Theodoro] episcopo Germe, Basilio episcopo  Adrianopoleos [Adranuthyrensium], Leone episcopo Pemaninensium, Symeone episcopo Oce, Strategio episcopo Dardanensium, Leone episcopo Troadis, Theodoro episcopo Abydi, Niceta episcopo Helei, Anastasio episcopo Tripoleos, Ioanne episcopo Lampsaci, Theodoto episcopo Palearum, Leone episcopo Traculensium, Stephano episcopo Salensium, Ioanne episcopo Ballensium [Gabalensium: Tabalensium], Nesorio [Isoio] presbytero et loci seruatore Thyaterensium, Stephano episcopo Silandensium, Nicolao episcopo Pericommatos, Ioanne Setensium episcopo, Constantino episcopo Acrasi, Theophane episcopo Meonie, Michel episcopo Stratonicie, Gregorio episcopo Gordi, Ioanne episcopo Dalde, Eustathio episcopo Hyrcane, Ioanne [Ioseph] episcopo  Attalie, Theophrasto [Theopisto] episcopo Hermocapilie, Zacaria episcopo Hierocesarie, Michel episcopo Ceraseorum, Dauid episcopo Helenopoleos, Cyrione episcopo Lophi, Basilio presbytero et loci seruatore Dascylii, Theophylacto [Theophilo] episcopo Apolloniadis, Constantino episcopo Cesaree Bithynie, Georgio episcopo Basilinopoleos, Leone episcopo Neocesarie, id est Ariste; Nicephoro episcopo Adrianopoleos, Theodoro episcopo Pruse, Epiphanio episcopo Lampe, Theodoro episcopo Heracleopoleos, Anastasio episcopo Gnossi, Melitone episcopo Cydonie, Leone episcopo Cissami, Theodoro episcopo Subritensium, Leone episcopo Phenicensium, Ioanne episcopo Arcadie, Epiphanio episcopo Eleutherne, Photino episcopo Cantanensium,  Sisinnio episcopo Chersonesi, Gregorio presbytero et loci seruatore Cephallenensium, Philippo episcopo Corcyrensium, Antonio episcopo Trezene, Petro episcopo Monembasie, Gabriel episcopo Aegine, Leone episcopo Porthmi, Phileto episcopo Orei, Leone episcopo Zacynthi, Leone episcopo Line, Niceta episcopo Mele, Neophyto episcopo Gordoseruorum, Ioanne episcopo Herenensium [Stenensium], Leone episcopo Aspendensium, Constantino episcopo Zelensium, Gregorio episcopo Sinope, Mariano [Marino] diacono et loci seruatore Andrapensium, Constantino episcopo Zalechorum, Gregorio episcopo Amastre, Heraclio episcopo Ionopoleos, Niceta episcopo Cladibrensium [Dadybrens.], Theophane episcopo Sorensium, Ioanne episcopo  Heraclie Ponti, Theophilo episcopo Prusiadis, Constantino episcopo Cratie, Niceta episcopo Adrianopoleos, Niceta episcopo Rezei, Constantino episcopo Polemonii, Theodoro episcopo Comanensium, Ioanne episcopo Cerasuntensium, Nicephoro episcopo Clanei, Leone episcopo Trocnadensium, Ioanne diacono et uicario Phaselidensium, Theodoro episcopo Pinnarensium, Stephano episcopo Camni, Anastasio episcopo Patarensium, Gregorio episcopo Nese, Constantino episcopo Candibensium, Leone episcopo Corydalensium, Nicodemo episcopo Sidymensium, Leone episcopo Limirensium, Constantino episcopo Densium, Petro diacono et uicario Orycandensium, Stephano episcopo Araxi, Georgio episcopo  Hyniadensium, Constantino episcopo Combensium, Stauracio episcopo Zenopoleos, Gregorio episcopo Cibyre, Basilio episcopo Tabensium, Dorotheo episcopo Neapoleos, Constantino Alabandensium, Dauid episcopo Iassi, Gregorio episcopo Milassensium, Sergio episcopo Bargyliensium, Gregorio episcopo Heraclie Latmi, Ioanne episcopo Mindi, Stauracio episcopo Stadiensium, Gregorio episcopo Stratonicie, Niceta diacono et uicario Halicarnassensi, Michel episcopo Cheretopensium, Pantaleone episcopo ualentie, Georgio episcopo Peltrusium [Petlensium], Christophoro episcopo Atanasi, Leone episcopo Eumenie, Paulo episcopo Acmonie, Gregorio episcopo Timenutherensium, Philippo episcopo Tranopoleos, Leone episcopo Alcensium, Nicephoro episcopo Lundensium,  Georgio episcopo Appie, Ioanne episcopo Siblios [Sibeos], Zacaria episcopo Trapezupoleos, Leone episcopo Sebaste, Andrea episcopo Cidestensium, Dositheo episcopo Psonuntensium, siue Colasson; Constantino episcopo Cottyaii, Niceta episcopo Nacolie, Leone episcopo Docimii, Theophylacto presbytero et uicario Psensium [Ipsensium], Constantino episcopo Eucarpensium, Michel episcopo Hierapoleos, Ioanne presbytero et uicario throni Actoriensis, Nicolao episcopo Phytie, Theophylacto episcopo Cinnabariensi, Damiano episcopo Meri, Christophoro episcopo Promisensium, Niceta episcopo Augustopoleos, Constantino episcopo Ambladensium, Stephano presbytero et uicario Otri, Georgio episcopo Midaii, Gregorio presbytero et uicario Polybotensium,  Sisinnio episcopo Philomeliensium, Michel episcopo Papensium, Sisinnio episcopo Apamee Cibotensium Constantino episcopo Conanensium, Nicephoro episcopo Adadensium, Petro episcopo Tiasensium, Theodoro episcopo Agalasi, Leone episcopo Bare, Petro episcopo Seleucie Hidie [Pisidie], Nicephoro episcopo Phlogensium, Mariano [Marino] episcopo Magydensium, Leone episcopo Andidensium, Stephano episcopo Parnassi, Bardane episcopo Doarensium, Eustathio [Eustratio] episcopo Debelii [Debelti], Euphemio [Euthymio] episcopo Sozopoleos, Theodoro episcopo uulgarensium Phygi [Bulgarophygi], Georgio episcopo Plutinopoleos, Basilio episcopo Perbereensium, Michel episcopo Pamphili, Ruben episcopo Scopeli, Sisinnio episcopo Garilensium, Callisto episcopo Eudociadensium,  Constantino episcopo Lacensium [Lagnon], Ioanne episcopo Crudulensium, Theodoro episcopo Cremnensium, Constantino episcopo Hadriane Theophilo episcopo Chii, Galatio episcopo Meli. Georgio [Sergio] episcopo Leri, Manzone episcopo Diocesarie Pracanensium, Eustathio episcopo Calendereos, Zacaria episcopo Cardibimachensium [Cardabundensium], Sisinnio episcopo Musbadensium Eustathio episcopo Lamensium, Theodoro episcopo Germanicopoleos, Sisinnio episcopo Sicis, Constantino episcopo Dalisandi, Leone episcopo Sibillensium [Sibinen.], Stephano episcopo Philadelphie, Eudoxio presbytero et uicario Metellopoleos, Theodoro episcopo Cadensium, Theophylacto episcopo Mosynensium,  Basilio episcopo Dionysiopoleos, Stephano episcopo Synnai, Constantino episcopo Andri, Eustathio episcopo Teni, Ioanne episcopo Decateron, Ioanne episcopo Nicee Thracie, Theophane episcopo Lebedi, Ioanne episcopo Lithoprosopi, Nicephoro episcopo Arcadiupoleos, Theodoro episcopo Heracliopoleos, id est Thidate [Pidachthe], Constantino episcopo Metrorum, Lycasto episcopo Philadelphie [Phylladon], Michel episcopo Trallensium, Ioanne episcopo Lemni, Leone episcopo Amisi, Michel episcopo Tii, Epiphanio episcopo Pertensium, Ioanne episcopo Timbriadensium, Stephano episcopo Orymnensium, Heraclio episcopo Sami, Ioanne episcopo Preneti.

Residentibusque ante ambonem sacratissimi templi sanctissime magne ecclesie que cognominatur  Sophia: presentibus quoque et audientibus gloriosissimo et magnificentissimo principe, Petrona uidelicet laudabilissimo ex exconsulibus patricio, et comite Deo seruandi imperialis obsequii, ac reuerendissimis archimandritis, hegumenis et monachis, secundum ordinem ante taxatum in prima actione: propositis etiam sanctis et intemeratis Dei Euangeliis.

Theodorus sanctissimus episcopus Tauriane Siculorum insule acceptum pre manibus librum, expositum terminum [expositam definitionem] legit:


TERMINUS SANCTAE MAGNAE AC UNIuERSALIS SYNODI SECUNDO IN NICAEA COLLECTAE.

Sancta magna ac uniuersalis synodus, que per Dei  gratiam, et sanctionem piorum et Christianorum imperatorum Constantini et Irene matris eius, congregata est secundo in Nicensium clara metropoli Bithyniensium prouincie in sancta Dei ecclesia que cognominatur Sophia, sectata traditionem catholice Ecclesie, definiuit inferius ordinata.

Qui lucem agnitionis sue nobis donauit, et a tenebris idolorum ac insania nos redemit, Christus scilicet Deus noster, desponsata sibi sancta sua catholica Ecclesia non habente maculam seu rugam , hanc se conseruaturum promisit; sanctisque discipulis suis asseuerabat, dicens: uobiscum sum omnibus diebus usque ad consummationem seculi . Porro hanc repromissionem non solum illis donauit, sed et nobis, qui per eos credidimus in nomine ipsius. Ergo donum hoc  quidam non cogitantes, a uersuto inimico uolatici quodammodo facti, a recta ratione ceciderunt; traditioni etiam catholice Ecclesie resultantes intellectu ueritatis frustrati sunt: et, ut ait prouerbialis sermo, in axe agri sui [agricolationis sue] errauerunt, et collegerunt manibus suis sterilitatem, quia sacrorum monumentorum Deo decibili ornamento detrahere presumpserunt, cum sacerdotes quidem dicerentur, non essent autem; de quibus Deus per prophetam clamat: Pastores multi corruperunt uineam meam, contaminauerunt portionem meam . Sceleratos quippe secuti uiros sensibus  suis pellectos, calumniati sunt sanctam Christi Dei nostri Ecclesiam, que ipsi est desponsata, et inter sanctum et profanum non distinxerunt  imaginem Domini et sanctorum eius similiter ut statuas diabolicorum idolorum nominantes. Propter quod Dominus Deus non ferens intueri ab huiusmodi peste corrumpi subditos suos, nos sacerdotii principes beneplacito suo undique conuocauit diuino zelo [Gr., diuino zelo et nutu] feruentes, et nutu Constantini et Irene imperatorum nostrorum adductos: quatenus deifica catholice Ecclesie traditio communi decreto recipiat firmitatem. Igitur cum omni diligentia perscrutantes et discutientes, et intentionem ueritatis sectantes, nichil adimimus, nichil addimus; sed omnia que catholice sunt Ecclesie  immutilata seruamus: et sequentes sancta sex uniuersalia concilia, in primis quod in splendida Nicena metropoli conuenit; adhuc etiam et quod post in diuinitus conseruanda regia urbe collectum est.

Credimus in unum Deum Patrem omnipotentem, factorem celi et terre, uisibilium omnium et inuisibilium. Et in unum Dominum Iesum Christum Filium Dei unigenitum, qui ex Patre natus est ante omnia secula: lumen ex lumine Deum uerum de Deo uero; natum, non factum, consubstantialem Patri, per quem omnia facta sunt. Qui propter nos homines et propter nostram salutem descendit de celis, et incarnatus est de Spiritu sancto ex Maria uirgine, et homo factus est: crucifixus etiam pro nobis sub  Pontio Pilato, passus et sepultus est, et resurrexit tertia die secundum Scripturas: ascendit ad celos, sedet ad dexteram Patris: et iterum uenturus est cum gloria iudicare uiuos et mortuos, cuius regni non erit finis. Et in Spiritum sanctum Dominum et uiuificantem, qui ex Patre Filioque [a 1Kb] procedit, qui cum Patre et Filio simul adoratur et conglorificatur, qui locutus est per prophetas. Et unam sanctam catholicam et apostolicam Ecclesiam. Confiteor unum baptisma in remissionem peccatorum: exspecto resurrectionem mortuorum, et uitam futuri seculi. Amen. Abominamur autem et anathematizamus Arium et consentaneos et communicatores uesane opinionis eius; Macedoniumque et eos qui iuxta ipsum bene Pneumatomachi nominati sunt. Confitemur  autem et dominam nostram sanctam Mariam proprie ac ueraciter Dei genitricem, quoniam peperit carne unum ex sancta Trinitate, Christum uidelicet Deum nostrum, secundum quod et Ephesinum prius dogmatizauit concilium quod infirmum [impium] Nestorium cum collegis suis, tanquam personalem dualitatem introducentem, ab Ecclesia pepulit. Cum his autem et duas naturas confitemur eius qui incarnatus est propter nos ex intemerata Dei genitrice semper uirgine Maria, perfectum eum Deum et perfectum hominem cognoscentes, quemadmodum et Chalcedonensis synodus promulgauit, Eutychetem et  Dioscorum diffamatos [Gr., blasphemantes] a diuino atrio abigens: conferentes cum illis pariter Seuerum, Petrum, et eorum multifarie blasphemantem alterutris perplexionibus restim contextam: cum quibus et Origenis et Euagrii ac Didymi fabulas anathematizamus, sicuti et Constantinopoli congregatum quintum concilium egisse dignoscitur. Deinde quoque et duas uoluntates et operationes secundum naturarum proprietatem in Christo predicamus; quemadmodum et Constantinopoli sexta synodus exclamauit, abiiciens Sergium, Honorium [a 1Kb] , Cyrum, Pyrrum, Macarium, et eos qui sine uoluntate sunt pietatis, atque istis similia sentientes. Et ut compendiose fateamur, omnes ecclesiasticas siue scripto, siue sine scripto sancitas nobis traditiones illibate seruamus: quarum  una est etiam imaginalis picture formatio, que historie euangelice predicationis concinit, ad certitudinem uere et non secundum phantasiam Dei uerbi inhumanationis effecte, et ad similem nobis utilitatem commode proficiens. Que namque se mutuo indicant, incunctanter [indubitanter] etiam mutuas habent significationes. His ita se habentibus, regie quasi continuati semite [regiaque incedentes uia], sequentesque diuinitus inspiratum sanctorum Patrum nostrorum magisterium, et catholice traditionem Ecclesie  definimus in omni certitudine ac diligentia, sicut figuram pretiose ac uiuifice crucis, ita uenerabiles ac sanctas imagines proponendas, tam que de coloribus et tessellis, quam que ex alia  materia congruenter [Gr., cong. se habente] in sanctis Dei ecclesiis, et sacris uasis, et uestibus, et in partetibus ac tabulis, domibus et uiis: tam uidelicet imaginem Domini Dei et Saluatoris nostri Iesu Christi, quam intemerate domine nostre sancte Dei genitricis, honorabiliumque angelorum, et omnium sanctorum simul et almorum uirorum. Quanto enim frequentius per imaginalem formationem uidentur, tanto qui has contemplantur, alacrius eriguntur ad primitiuorum earum memoriam et desiderium, et ad osculum, et ad honorariam his adorationem tribuendam. Non tamen ad ueram latriam [Gr., et his osculum et honorariam adorat. trib. non tamen ueram lat.], que secundum fidem est, queque solam diuinam naturam decet, impartiendam: ita ut istis, sicuti  figure pretiose ac uiuifice crucis et sanctis Euangeliis, et reliquis sacris monumentis, incensorum et luminum oblatio ad harum honorem efficiendum exhibeatur, quemadmodum et antiquis pie consuetudinis erat. Imaginis enim honor ad primitiuum transit: et qui adorat imaginem, adorat in ea depicti subsistentiam. Sic enim robur obtinet sanctorum Patrum nostrorum doctrina, id est traditio sancte catholice Ecclesie, que a finibus usque ad fines terre suscepit Euangelium . Sic Paulum, qui in Christo locutus est, et omnem diuinum apostolicum cetum, et paternam sanctitatem  exsequimur, tenentes traditiones quas accepimus. Sic triumphales ecclesie prophetice canimus hymnos: Gaude satis, filia Sion: predica, filia Ierusalem; iucundare et letare ex toto corde tuo. Abstulit Dominus a te iniustitias aduersantium tibi: redemit te de manu inimicorum tuorum. Dominus rex in medio tui: non uidebis mala ultra, et pax in te in tempus eternum .

Eos ergo qui audent aliter sapere aut docere, aut secundum scelestos hereticos ecclesiasticas traditiones spernere, et nouitatem quamlibet excogitare, uel proiicere aliquid ex his que sunt Ecclesie deputata, siue Euangelium, siue figuram crucis, siue imaginalem picturam, siue sanctas reliquias martyris; aut excogitare praue aut astute ad subuertendum quidquam  quam ex legitimis traditionibus Ecclesie catholice; uel etiam quasi communibus uti sacris uasis, aut uenerabilibus monasteriis: siquidem episcopi aut clerici fuerint, deponi precipimus, monachos autem uel laicos a communione segregari.

Petrus indignus primus presbyter sedis sancti apostoli Petri, et locum supplens Adriani pape senioris Rome definiens subscripsi.

Petrus indignus presbyter et begumenus monasterii sancti Patris nostri Sabbe siti Rome, et locum supplens Adriani pape senioris Rome, definiens subscripsi.

Tarasius, misericordia Dei episcopus Constantinopoleos noue Rome, paterna dogmata sequens et traditionem catholice Ecclesie, definiens subcripsi.

 Ioannes, misericordia Dei presbyter et patriarchalis syncellus, locum retinens trium apostolicarum sedium, Alexandrine, Antiochene et Hierosolymitane, paterna dogmata sequens et traditionem catholice Ecclesie, definiens subscripsi.

Thomas, misericordia Dei presbyter et hegumenus monasterii sancti Patris nostri Arsenii siti in Aegypto super Babylonem, retinens locum trium apostolicarum sedium, Alexandrine, Antiochene et Hierosolymitane, paterna dogmata subsequens et traditionem catholice Ecclesie, definiens subscripsi

Agapius indignus episcopus Cesarie, paterna dogmata  sequens et traditionem catholice Ecclesie, definiens subscripsi.

Ioannes indignus episcopus Ephesi, paterna dogmata sequens et traditionem catholice Ecclesie, definiens subscripsi.

Constantinus, misericordia Dei indignus episcopus Constantie Cypriorum insule, paterna dogmata sequens et traditionem catholice Ecclesie, definiens subscripsi.

Leo, misericordia Dei episcopus Heraclie Thracie, paterna dogmata sequens et traditionem catholice Ecclesie, definiens subscripsi.

 Basilius indignus episcopus Ancyre, paterna dogmata sequens et traditionem catholice Ecclesie, definiens subscripsi.

Nicolaus indignus episcopus Cyzici, paterna dogmata sequens et traditionem catholice Ecclesie, definiens subscripsi.

Euthymius indignus episcopus Sardorum, paterna dogmata sequens et traditionem catholice Ecclesie, definiens subscripsi.

Petrus indignus episcopus Nicomedie, paterna dogmata sequens et traditionem catholice Ecclesie, definiens subscripsi.

Elias peccator episcopus Crete, paterna dogmata sequens et traditionem catholice Ecclesie, definiens subscripsi.

 Hypatius indignus episcopus Nicee, paterna dogmata sequens et traditionem catholice Ecclesie, definiens subscripsi.

Stauracius peccator episcopus Chalcedonis, paterna dogmata sequens et traditionem catholice Ecclesie, definiens subscripsi.

Leo presbyter sancte magne Dei Ecclesie et uicarius sedis Sidensis metropoleos, paterna dogmata sequens et traditionem catholice Ecclesie, definiens subscripsi.

Daniel peccator episcopus Amasie, paterna dogmata sequens et traditionem catholice Ecclesie, definiens subscripsi.

Constantinus indignus episcopus Gangrensium, paterna dogmata sequens et traditionem catholice  Ecclesie, definiens subscripsi.

Epiphanius peccator, diaconus sanctissime Ecclesie Catane Siculorum prouincie, et locum retinens Thome sanctissimi archiepiscopi Sardinie, paterna dogmata sequens et traditionem catholice Ecclesie, definiens subscripsi.

Nicephorus indignus episcopus Dyrrachii similiter.

Anastasius indignus episcopus Nicopoleos similiter

Niceta indignus episcopus Claudiopoleos similiter.

Gregorius indignus episcopus Neocesarie similiter.

Gregorius indignus episcopus Pisinuntis similiter.

 Theodorus indignus episcopus Myrensium similiter.

Theophylactus peccator, diaconus et locum retinens throni Stauropoleos Carie, similiter.

Eustathius indignus episcopus Laodicee similiter.

Michel indignus episcopus Synadensium similiter.

Leo indignus episcopus Iconii similiter.

Georgius [Gregorius] indignus episcopus Antiochie Pisidie similiter.

Constans [Constantinus] indignus episcopus Perge similiter.

Georgius peccator, presbyter et locum retinens throni Mocisi, similiter.

 Christophorus indignus episcopus Trapezuntensium similiter.

Leo indignus episcopus Rhodi similiter.

Manuel indignus episcopus Adrianopoleos similiter.

Basilius episcopus Sylei similiter.

Theodorus indignus episcopus Seleucie similiter.

Nicolaus indignus episcopus Hierapoleos similiter.

Constans [Constantinus] indignus episcopus Rhegii similiter.

Cyrillus peccator, monachus et locum retinens Niceri [Nicete] episcopi Gothie, similiter.

Stephanus indignus episcopus Sugdensium similiter.

Theodorus indignus episcopus Catane similiter

 Ioannes indignus episcopus Tauromenii similiter.

Galato indignus presbyter et uicarius Stephani episcopi Syracuse similiter.

Gaudiosus indignus episcopus Messine similiter.

Theodorus indignus episcopus Panormi similiter.

Stephanus indignus Episcopus Bibonis similiter.

Constans indignus episcopus Leontine similiter.

Theodorus indignus episcopus Tauriane similiter.

Christophorus indignus episcopus sancte Cyriace similiter.

Basilius indignus episcopus Liparensium similiter.

Theotimus indignus episcopus Crotonensium similiter.

Constans indignus episcopus Carine similiter.

Theophanes indignus episcopus Lilybei similiter.

 Ioannes indignus episcopus Treocaleos similiter.

Theodorus indignus episcopus Tropeorum similiter.

Sergius indignus episcopus Nicoterensium similiter.

Theophylactus indignus episcopus Euchaltensium similiter.

Maurianus indignus episcopus Pompeiopoleos similiter.

Theodorus indignus episcopus Biziis [Biynes] similiter.

Antonius peccator, monachus et loci seruator throni Smyrne, similiter.

Eustratius [Eustathius] indignus episcopus Apamie  similiter.

[Theophanus indignus episcopus Lebedi similiter.]

Petrus indignus episcopus Germensium similiter.

Ioannes indignus episcopus Arcadiopoleos similiter.

Sisinnius indignus episcopus Parii similiter.

Epiphanius indignus episcopus Melitene [Meliti] similiter.

Niceta indignus episcopus Preconnesi similiter.

Constans indignus episcopus Sebastopoleos similiter.

Ioannes indignus presbyter et uicarius throni Colonie similiter.

 Eustratius indignus episcopus Methymnensium similiter.

Leo indignus episcopus Cii similiter.

Gregorius indignus presbyter et loci seruator throni Nicopoleos, similiter.

Ioannes indignus episcopus Apri similiter.

Theophylactus indignus episcopus Cypsellorum similiter.

Theodorus indignus episcopus Heracleopoleos [siue Pidachthe] similiter.

Eustathius indignus episcopus Cotradensium similiter.

Cyriacus indignus episcopus Drizyparensium similiter.

Leo indignus episcopus Mesembrie similiter.

 Gregorius indignus episcopus Dercensium similiter.

Ioannes indignus episcopus Nyse similiter.

Georgius indignus episcopus Imperialium thermarum similiter.

Sothericus indignus episcopus Ciscissensium similiter.

Gregorius [Georgius] indignus episcopus Camulianensium similiter.

Damianus indignus episcopus Mytilene similiter.

Constans indignus episcopus Mastaurensium similiter.

Georgius indignus episcopus Briulensium similiter.

Theodosius indignus episcopus Nysse similiter.

Theophylactus indignus episcopus Tralle similiter.

 Olbianus indignus episcopus Elee similiter.

Pardus indignus episcopus Pitane similiter.

Leo indignus episcopus Algizensium similiter.

Theognius [Gr., Theognis] indignus presbyter et uicarius Sion, similiter.

Stratonicus indignus episcopus Cyme similiter.

Basilius indignus episcopus Atrammytensium similiter.

Theophylactus indignus episcopus Hypepensium similiter.

Theophanes indignus episcopus Cale similiter.

Leo indignus episcopus Phocie similiter.

Basilius indignus episcopus Pergami similiter.

Gregorius indignus episcopus Paleaspoleos similiter.

 Ioannes indignus episcopus ciuitatis Assensium similiter.

Basilius indignus episcopus Magnesie similiter.

Maurianus [Marinus] indignus episcopus ciuitatis Atandri similiter.

Lycastus indignus episcopus Baretensium similiter.

Constans loci seruator episcopi ciuitatis Agae, similiter.

Nicephorus loci seruator Gargarensium similiter.

Nicodemus indignus episcopus Euazensium similiter.

Sabbas indignus episcopus Ancensium similiter.

 Nicephorus indignus episcopus Arcadiopoleos similiter.

Cosmas indignus episcopus Myrine similiter.

Ioannes indignus episcopus sancte Saluntianensis Ecclesie similiter.

Ursus episcopus sancte Auaritianensium Ecclesie similiter.

Laurentius peccator, episcopus sancte Absartianensis Ecclesie, similiter.

Eustathius indignus episcopus Solensium similiter.

Spyrido indignus episcopus Cythrensium similiter.

Theodorus indignus episcopus Citii similiter.

Georgius indignus episcopus Trimithuntensium  similiter.

Alexander indignus episcopus Amathuntensium similiter.

Ioannes indignus episcopus Nicee Thracie similiter.

Ioannes indignus episcopus Rhedesti similiter.

Melchisedec indignus episcopus Calliopoleos similiter.

Leonides indignus episcopus Celensium similiter.

Ioannes indignus episcopus Panii similiter.

Theophylactus indignus episcopus Charitopoleos similiter.

Ioannes indignus episcopus Lithoprosoptensium similiter.

 Sisinnius indignus episcopus Chalcidis similiter.

Sisinnius indignus episcopus Zuruli similiter.

Beniamin indignus episcopus Lizicensium similiter.

Constans presbyter et loci seruator Hexamilii similiter.

Constans indignus episcopus Metrorum similiter.

Gregorius indignus episcopus Theodoropoleos similiter.

Constans indignus episcopus Iuliopoleos similiter.

Theophilus indignus episcopus Anastasiopoleos similiter.

Leo indignus episcopus Mizue similiter.

Synesius indignus episcopus Cine similiter.

 Petrus indignus episcopus Aspone similiter.

Anthimus indignus episcopus uerinopoleos similiter.

Lycastus indignus episcopus Philadelphie similiter.

Stephanus indignus episcopus Silandi similiter.

Theophanes indignus episcopus Mionie similiter.

[Gregorius indignus presbyter et loci seruator Eramie similiter.]

Michel indignus episcopus Ceraseorum similiter.

Ioannes indignus episcopus Setensium similiter.

Ioannes indignus episcopus Dalde similiter.

Ioannes indignus episcopus ciuitatis Tabalensium similiter.

 Theopistus indignus episcopus Hermocapeli similiter.

Nicolaus indignus episcopus Aureliopoleos similiter.

Anastasius indignus episcopus Tripoleos similiter.

Zacarias indignus episcopus Hierocesarie similiter.

Michel indignus episcopus Tralensium similiter.

Gregorius indignus episcopus Gordi similiter.

Leo indignus episcopus Traculensium similiter.

Eustathius indignus episcopus Hyrcanidensium similiter.

Ioseph indignus episcopus Attalie similiter.

Leo [Leontius] indignus episcopus Pemanini similiter.

 Ioannes indignus episcopus Lampsaci similiter.

Niceta [Nectarius] indignus episcopus Ilei similiter.

Basilius indignus episcopus Adranotherensium similiter.

Symeon indignus episcopus Oce similiter.

Theodorus indignus episcopus ciuitatis Germe similiter.

Theodotus indignus episcopus Paleensium similiter.

Theodorus indignus episcopus Abydi similiter.

Strategius indignus episcopus Dardani similiter.

Michel indignus episcopus Melitopoleos similiter.

Sisinnius indignus episcopus Adranie similiter.

Theophylactus indignus episcopus Apolloniadis  similiter.

Constans indignus episcopus Cesarie Bithyniensium similiter.

Georgius indignus episcopus Basilinopoleos similiter.

Cyrio indignus episcopus Lophi similiter.

Leo indignus episcopus ciuitatis Ariste similiter.

Nicephorus [Nymphus] indignus episcopus ciuitatis Hadriane similiter.

Theodorus indignus episcopus Pruse similiter.

Basilius presbyter et uicarius Dascylii similiter.

Dauid indignus episcopus Helenopoleos similiter.

Anastasius indignus episcopus Cnossi similiter.

Sisinnius indignus episcopus Chersonesi similiter.

 Epiphanius indignus episcopus Eleutherne similiter.

Melito indignus episcopus Cydonie similiter.

Photinus indignus episcopus Cantani similiter.

Leo indignus episcopus Phenicii similiter.

Niceta indignus episcopus Cladibrensium similiter.

Ioannes indignus episcopus Arcadie similiter.

Leo indignus episcopus Cissami similiter.

Theodorus indignus episcopus ciuitatis Subritensium similiter.

Epiphanius indignus episcopus ciuitatis Lampe similiter.

Ioannes indignus episcopus Limbi similiter.

 Gabriel indignus episcopus Aegine similiter.

Petrus indignus episcopus Monembasie similiter.

Antonius indignus episcopus Trezene similiter.

Leo indignus episcopus Porthmi similiter.

Philetus indignus episcopus Orei similiter.

Niceta [Nectarius] indignus episcopus Mele similiter.

Neophytus indignus episcopus Gordoseruorum similiter.

Gregorius, indignus presbyter et loci seruator episcopi Cephalenensium, similiter.

Philippus indignus episcopus Cercyreon [Corcyreorum] similiter.

Leo peccator episcopus Zacynthi similiter.

Ioannes indignus episcopus Gemensium [Hemensium]  similiter.

Constans indignus episcopus Sasimensium similiter.

Leo indignus episcopus Aspondi similiter.

Leo indignus episcopus Amisi similiter.

Heraclius indignus episcopus Iunopoleos similiter.

Theophanes indignus episcopus Sorensium similiter.

Niceta [Nectarius] indignus episcopus Hadrianensis similiter.

Ioannes indignus episcopus Heraclie Ponti similiter.

Constans indignus episcopus Cratie similiter.

Theophylus indignus episcopus Prusiadis similiter.

 Michel indignus episcopus Tii similiter.

Theodorus indignus episcopus Comanensium similiter.

Ioannes indignus episcopus Cerasuntensium similiter.

Constans indignus episcopus Polemonii similiter.

Niceta [Nectarius] indignus episcopus Ryzei similiter.

Nicephorus indignus Clanei similiter.

Leo indignus episcopus ciuitatis Trocnadensium similiter.

Theodorus indignus episcopus ciuitatis Pinnarensium similiter.

Georgius indignus episcopus Nesse similiter.

Stephanus indignus episcopus Camni similiter.

 Constans indignus episcopus ciuitatis Tlensium similiter.

Constans indignus episcopus Candibensium similiter.

Leo indignus episcopus ciuitatis Corydalensium similiter.

Petrus indignus diaconus et loci seruator throni Oricandensium [Oribandensium] similiter.

Nicodemus indignus episcopus ciuitatis Sidymensium similiter.

Ioannes indignus diaconus et loci seruator Phaselidis similiter.

Stephanus indignus episcopus Araxi similiter.

Georgius indignus episcopus Hyniandi similiter.

 Leo indignus episcopus ciuitatis Limyrensium similiter.

Stauracius indignus episcopus Zenopoleos similiter.

Constans indignus episcopus Combensium similiter.

Gregorius indignus episcopus Cibyre similiter.

Basilius indignus episcopus Tabensium similiter.

Dorotheus indignus episcopus Neapoleos similiter.

Constans indignus episcopus Alabandensium similiter.

Gregorius indignus episcopus Heraclie similiter.

Dauid indignus episcopus lassi similiter.

Gregorius indignus episcopus Mylassensium similiter.

 Sergius indignus episcopus ciuitatis Bargylensium similiter.

Ioannes indignus episcopus ciuitatis Mindi similiter.

Stauracius indignus episcopus Stadie similiter.

Gregorius indignus episcopus Stratonicie similiter.

Niceta indignus episcopus et electus Halicarnassi [Gr., Cerami] similiter.

Maurianus indignus presbyter [episcopus] et electus Cerami [Gr., Acmonie] similiter.

[Paulus indignus episcopus ciuitatis Acmonie similiter.]

Leo indignus episcopus Aleensium similiter.

Zacarias indignus episcopus Trapezupoleos similiter.

 Leo indignus episcopus Eumenie similiter.

Philippus indignus episcopus Tranopoleos similiter.

Dositheus indignus episcopus Chonensis similiter.

Georgius indignus episcopus Peltensium similiter.

Georgius indignus episcopus Appie similiter.

Ioannes indignus episcopus Sublii similiter.

Pantoleon indignus episcopus Galatie similiter.

Michel indignus episcopus Cheretopensium similiter.

Gregorius indignus episcopus Timenutherensium similiter.

Georgius indignus episcopus Mindaii similiter.

Niceta indignus episcopus ciuitatis Nacolii similiter.

 Constans indignus episcopus Cottyaii [Cattieuii] similiter.

Leo indignus episcopus Docimii similiter.

Constans indignus episcopus ciuitatis Eucarpie similiter.

Michel indignus episcopus Hierapoleos similiter.

Damianus indignus episcopus Meri [Gr., Cinabarensium] similiter.

[Niceta indignus episcopus Augustopoleos similiter.

Theophylactus Cinabarensium similiter.]

Gregorius, indignus presbyter et loci seruator throni ciuitatis Polyboti, similiter.

 Theophylactus, indignus presbyter et loci seruator throni Ipsi, similiter.

Nicolaus indignus episcopus Phytie similiter.

Stephanus presbyter et loci seruator throni Ostri similiter.

Constans indignus episcopus Ambladensium similiter.

Epiphanius indignus episcopus Peltensium similiter.

Michel indignus episcopus Pappensium similiter.

Sisinnius indignus episcopus Philomelii similiter.

Ioannes indignus episcopus Tymbriadensium similiter.

Stephanus indignus episcopus ciuitatis Orymnensium similiter.

 Nicephorus indignus episcopus Phoglensium similiter.

Marianus [Marinus] indignus episcopus Magydensium similiter.

Leo indignus episcopus Didensium similiter.

Stephanus indignus episcopus Parnassi similiter.

Theophilus indignus episcopus Chii similiter.

Sergius indignus episcopus Leri similiter.

Heraclius indignus episcopus Sami similiter.

Galatius [Galation] indignus episcopus Meli similiter.

Constans indignus episcopus Andri similiter.

Eustathius indignus episcopus Teni similiter.

Callistus indignus episcopus ciuitatis Eudociadensium  similiter.

Theodorus indignus episcopus Cremnensium similiter.

Constans indignus episcopus Lagnensium similiter.

Constans indignus episcopus Adriane similiter.

Ioannes indignus episcopus Codrulensium similiter.

Eustratius indignus episcopus Debelti similiter.

Euthymius indignus episcopus Sozopoleos similiter.

Theodorus indignus episcopus Bulgarophygi similiter.

Georgius indignus episcopus Plutinopoleos similiter.

 Sisinnius indignus episcopus Gariclensium similiter.

Rubim [Ruben] indignus episcopus Seopeli similiter.

Basilius indignus episcopus Piperensium [Gr., Perbereos] similiter.

Michel indignus episcopus Pamphyli similiter.

Manzo indignus episcopus Pracanensium similiter.

Eustathius, indignus episcopus Celendereos similiter.

Sisinnius indignus episcopus Musbadensium similiter.

Eustatmus indignus episcopus Lami similiter.

Leo indignus episcopus Sibilensium similiter.

 Stephanus indignus episcopus Philadelphie similiter.]

Zacarias indignus episcopus Cardabundensium similiter.

Stephanus indignus episcopus Synnai similiter.

Constans indignus episcopus Ancyre similiter.

Theodorus indignus episcopus Cadi similiter.

Ioannes indignus episcopus Azani similiter.

Theophylactus indignus episcopus Mosynensium similiter.

Ioannes indignus episcopus Prenetensium similiter.

Sancta synodus exclamauit: Omnes ita credimus, omnes idipsum sapimus, omnes consentientes subscripsimus! Hec est fides apostolorum [hec fides  Patrum]; hec fides orthodoxorum; hec fides orbem terrarum firmauit! Credentes in unum Deum in Trinitate laudandum, honorabiles imagines osculamur! Qui sic se non habent, anathema sint! qui sic non sentiunt, procul ab Ecclesia pellantur! Nos antiquam legislationem Ecclesie catholice sequimur! Nos leges Patrum custodimus! Nos eos qui addunt quid uel adimunt de Ecclesia, anathematizamus! Nos subinductam nouitatem Christianos accusantium anathematizamus! Nos uenerandas imagines recipimus! Nos eos qui sic non se habent, anathematismis submittimus! His qui assumunt dicta que a diuina Scriptura contra idola proferuntur, in uenerabiles imagines, anathema! His qui non salutant sanctas et uenerabiles imagines, anathema! His qui uocant  sacras imagines idola, anathema! His qui dicunt quia ut ad deos Christiani ad imagines accesserunt, anathema! [His qui communicant scienter iis qui iniuriam et contumeliam uenerabilibus imaginibus inferunt, anathema!] His qui dicunt, quia preter Christum alius eruit nos ab idolis, anathema! His qui audent dicere catholicam Ecclesiam aliquando idola recepisse, anathema! Multos annos imperatorum! Constantini et Irene matris eius multos annos! uictorum imperatorum multos annos! Nouo Constantino et noue Helene eterna memoria! Dominus custodiat imperium eorum? Celestis rex, terrenos custodi! Omnibus hereticis anathema! Frementi concilio contra uenerabiles imagines, anathema! Ei qui recipit impias hereseos ratiunculas ipsorum,  anathema! Theodosio falsi nominis episcopo Ephesino anathema! Sisinnio cognomento Pastille anathema! Basilio qui obscena pronuntiatione Tricaccabus appellatus est, anathema!

Trinitas horum trium dogmata deposuit! Anastasio, Constantino, et Nicete, qui per successionem throno Constantinopolitano presederunt, ac si nouo Ario, Nestorio et Dioscoro, anathema!

Sancta Trinitas horum trium dogmata deposuit! [Gr. add. Iis preterea, qui tergeminam prauitatem dictorum presulum heresiarcharum emulati sunt, anathema! Theodoro, Antonio et Ioanni, tanquam Maneti, Apollinario et Eutychi phantastice apparentie assertoribus, anathema! Theodoro Syracusano  cognomento Crithino, et qui cum eo simul apostate facti sunt, anathema!

Ioanni Nicomedie, Constantino Nacolie, heresiarchis anathema! Ad nichilum deduxerunt imaginem Domini et sanctorum eius: ad nichilum deduxit eos Dominus.

Si quis quemquam hereseos Christianos accusantis, uel in ea uitam suam transigentem [uita sua functum] defendit, anathema!

Si quis Christum Deum circumscriptum secundum humanitatem non confitetur, anathema!

Si quis euangelicas narrationes titulis picturisque factas non admittit, anathema!

Si quis non osculatur has tanquam in nomine Domini et sanctorum eius factas, anathema!

 Si quis omnem traditionem ecclesiasticam siue scriptam, siue non scriptam, irritam facit, anathema!

Germani orthodoxi eterna memoria!

Ioannis et Gregorii [Gr. et ms. Iol., Georgii eterna memoria!

Predicatorum ueritatis eterna memoria!

Trinitas hos tres glorificauit: quorum disputationes sequi mereamur, miserationibus et gratia primi et magni pontificis Christi Dei nostri, intercedente intemerata domina nostra sancta Dei Genitrice, et omnibus sanctis eius: Fiat. Amen.

Piissimis et Christianissimis imperatoribus nostris Constantino et Irene matri eius Tarasius indignus episcopus diuinitus conseruande regie urbis uestre  noue Rome, et tota sancta synodus, que beneplacito quidem Dei, preceptione uero Deum amantis imperii uestri secundo conuenit in hac splendida Niceorum metropoli.

Glorificatur Ecclesie caput, Christus uidelicet Deus noster, optimi principes, quoniam cor uestrum quod in manu eius custoditur, protulit uerbum bonum: precipiens scilicet erigere [Gr., conuenire] nos in nomine ipsius, ut ecclesiasticorum dogmatum inconcussum et immobilem ac diuinum affatum firmissime teneamus. Etenim sicut caput uestrum auro et lapidibus fulgidis coronatur, ita et sensus uestri euangelicis et paternis magisteriis adornantur. Cum enim eorum, quorum in omnem terram exiuit sonus, essetis discipuli et participes,  totiusque Christi nomine nuncupate plebis ad pietatem ductores, ueritatis stylo descripsistis sermonem, et orthodoxie ac pietatis depinxistis characterem; et ueluti luminaria prefulgida fidelibus illuxistis, et manum periclitantibus ecclesiis porrexistis, sana dogmata confirmantes, et consensum eorum que inter se dissonant [qui inter se dissonabant], instaurantes. Licet igitur cum fiducia dicere: Pietatis bona uoluntate Dei per uos correctio stabilita [Gr., insigne opus stabilitum] est: et idcirco repletum est gaudio os nostrum, et lingua nostra exsultatione : et per inscriptam uocem nostram res lingue nostre loquuntur. Quid enim ecclesiasticorum negotiorum firmitatis custodia iucundius,  et ad letitiam gratius? Quia uero insurrexerunt quidam uiri, formam quidem pietatis habentes, quoniam sacerdotii dignitate circumamicti sunt; uirtutem autem eius abnegantes, et Babylonensium sacerdotum calumniam [accusationem] arripientes; quos et prophetia publicat dicens: Egressa est iniquitas a sacerdotibus Babylonis . Imo uero Caiphaicum concilium statuentes, genitores facti sunt dogmatum impiorum: et os maledictionis et amaritudinis habentes, preualere in malis gloriam arbitrati sunt. Infamemque linguam et calamum ministrantem huic possidentes, et uoces que ab ipso Deo prolate sunt impugnantes, atque portentose regale sacerdotium, et gentem sanctam, et eos qui Christum induerunt, et gratia eius ab idolorum  errore saluati sunt, idololatras uocantes [Gr., portentose, etc., idololatras uocarunt]. Et nequam operationis habentes uotum, manus ad illicita immiserunt, demoliri opinati uenerabilium picturam imaginum. Et quidem quecunque de tessellis fuerunt facta, effoderunt: que uero ex cera fuere perfuso colorum opere, deleuerunt, uenerabiliumque imaginum [Gr., templorum] decus in dedecus transtulerunt. Cum his autem et ea que in tabulis in memoriam Christi Dei nostri et sanctorum eius exstiterunt, igni tradiderunt. Et ut apertius dicamus, ecclesias nostras depopulati conturbauerunt: et facti sunt hereseon principes, qui erant principes sacerdotum; et pro pace quidem contentionem populo acclamauerunt: porro pro frumento zizania in ecclesiasticis aruis  seminauerunt; uinum miscuerunt aque, et proximum potauerunt subuersione turbulenta: et cum lupi Arabici essent, pelle ouium se simulauerunt esse indutos: et ueritate paruipensa [defraudata], mendacium arripuerunt; sed oua aspidum ruperunt, et telam aranee secundum prophetam texuerunt : et qui comesturus est, ouum eorum conterens, calefactum [putridum] inueniet, et in eo regulum esse ueneno et spiritu mortifero plenum. Et quia hec ita disposuerunt, et ueritatem mendacium depauit, non indulsistis, mansuetissimi atque fortissimi imperatores nostri, temporibus uestris permanere tam pestilentem et animas corrumpentem errorem; sed hunc aura diuini Spiritus, qui in uobis habitat, exterminare procurastis: quatenus stabilis  permaneat Ecclesie cetus et cunctorum subditorum collatio [collectio], atque imperium uestrum secundum cognomen uestrum pacifice dirigatur. Nec tolerabile uel portabile duxistis, quo minus unum [Gr., ut in aliis quidem unum, etc.] sentiremus, et in idipsum conueniremus, et erga uite nostre capitulum, id est pacem Ecclesiarum [Gr., Eccl., essent inter nos dissidia], nemo ex nostris se discinderet et abscinderet; cum Christus sit caput nostrum, nos autem consequenter membra et unum corpus per mutue ac unius opinionis fidem. Propter quod sacram nostram et populosam congregari iussistis cateruam in hac Nicensium metropoli, ut Ecclesiarum dissensionem repellentes, disiuncta ad unitatem trahamus;  et eam quam nuper intexuerunt ex spineis filis ignominiosam grossamque uestem, id est doctrinam falsam, disrumpere et scindere, et orthodoxie incorruptam conseruare [Gr., expandere] tunicam studeamus. Itaque apostolicas et paternas traditiones sequentes, audemus autem dicere, conspiratione sanctissimi Spiritus consonantes, inuicemque collecti [conuenientes] uniuersi concordantem nobis habentes traditionem Ecclesie catholice, consonantiis que formate sunt a sanctis sex uniuersalibus conciliis concordes effecti sumus, anathematizantes Arii uesaniam, Macedonii rabiem, Apollinarii insensatum sensum, Nestorii humanam culturam [culturam hominis], Eutychetis et Dioscori confusibilem uanitatem, et cum illis polycephalon hydram; Origenis, Didymi  et Euagrii desipientes fabulationes; Sergii, et Honorii, et Cyri, et Pyrrhi, et asseclarum eorum unius, imo nequam moris uoluntatem: necnon et his similem uanitatem, que post has uane garriuit contra uenerabiles imagines, consonanter et unanimiter ab Spiritu sumentes uerbum, et ab eo haurientes mundam aquam, spongia dogmatum diuinorum deleuimus; et inuentores tergiuersatorie uocum nouitatis [nouatricis uanitatis] ab ecclesiasticis uestibulis procul emisimus. Et sicut manus et pedes concorditer anime motibus agitantur, ita ab Spiritu accepta gratia et fortitudine, uestrique concursus pietate pariter et auxilio habito, simul acclamauimus, ueritatemque predicauimus: omnimodis uidelicet recipiendas uenerabiles imagines Domini nostri  Iesu Christi, secundum quod perfectus est homo factus; et quecunque historice secundum euangelicam narrationem scribuntur: atque intemerate domine nostre sancte Dei Genitricis, sanctorumque angelorum  una cum omnibus sanctis: necnon et certaminum eorum agones figurandos decreuimus tam in tabulis et parietibus, quam in sacris uasis et uestibus, quemadmodum a priscis temporibus sancta Dei catholica Ecclesia recepit, et in legem accepit tam a sanctis primisque doctrine nostre magistris, quam ab eorum successoribus egregiisque Patribus nostris: et has adorandas, id est salutandas: idipsum enim est  urumque: quippe antiqua Greca lingua, et salutare et osculari significat: et prepositio augmentum quoddam significat amoris; quemadmodum et , et , et , quod salutationem indicat, et secundum protensionem amicitiam: quod enim quis osculatur, et adorat: et quod adorat, profecto et osculatur; sicut testatur humana affectio, que a nobis ad amicos habetur, et lectio [Gr., obuiorum congressus] hec ambo perficiens. Hoc autem non solum apud nos, sed apud ueteres in diuina Scriptura scriptum reperimus. In historiis namque regnorum scriptum est: Et Dauid surrexit, et cecidit in faciem, et adorauit tertio Ionatham, et deosculatus est eum . Quid autem Dominus de Phariseis rursus euangelice ait: Amant primos recubitus in cenis, et salutationes in foro . Certum est quod hic salutationem adorationem appellet. Pharisei quippe iactantem sensum habentes, seseque iustos opinantes, adorari ab omnibus festinabant, non ore ad os osculari: hoc enim est potius humilitatis, et non Pharisaici tumoris indicium. Iterum autem Paulus diuinus apostolus, sicut Lucas in Actibus apostolorum describit. Quia cum uenissemus Hierosolymam, libenter exceperunt nos fratres. Sequenti autem die introibat Paulus nobiscum ad Iacobum; omnesque collecti sunt seniores. Quos cum salutasset, narrabat per singula que fecisset Deus in gentibus per ministerium ipsius . Ergo et hic salutationem honoratoriam  adorationem quam inuicem exhibemus, apostolicus sensus describit; quemadmodum et de Iacob ait: Adorauit fastigium uirge eius . Consona uero istis et Gregorius cognomento Deiloquus dicit: Bethlehem cole, et presepe adora . Quis, putas, eorum qui recte et sincere intelligunt que diuina Scriptura proferuntur, intelligat quod hec de adoratione que in spiritu fit, pronuntientur? nisi forte de insensatis sit, uel ex his qui totius scripturalis scientie ac paterne doctrine inexpertes existunt. Nunquidnam fastigio uirge seruiuit Iacob? aut presepi precepit theologus Gregorius deseruire? Et rursus quoque nos uiuificam crucem salutantes consone canimus: Crucem tuam adoramus, Domine, et adoramus lanceam  que aperuit uiuificum latus tue bonitatis; quod certissime salutatio est et dicitur, sicut indicat illud, quod hec propriis labiis nostris contingimus. Nam etsi multoties inuenitur adoratio in diuina Scriptura, et urbane loquentibus Patribus nostris pro seruitute que est in spiritu, cum uox multa significet, una tamen significatione eius tantummodo reperitur, que scilicet sola manifestat adorationem que est secundum latriam [unum ex significatis eius est adoratio secundum latriam]. Adhuc autem adoratio est et ea que per honorem et per amorem ac timorem fit: sicuti nos adoramus et gloriosissimum et mansuetissimum imperium uestrum. Est et alia per timorem tantum, sicut Iacob adorauit Esau . Et est per gratiam, sicut Abraham adorauit  filios Het pro agro quem accepit ab eis in sepulturam Sare uxoris sue . Iterum autem exspectantes quidam a sublimioribus beneficium consequi, adorant eos, sicut Iacob Pharaonem . Hinc enim diuina Scriptura docens nos: Dominum Deum tuum adorabis, et illi soli seruies : adorationem [absolute ponit, et non adiicit, soli, ut significata multa habentem, et uocem equiuocam. Porro] sine prohibitione dixit, tanquam diuersas quidem significationes, sed homonymam uocem habentem, et non soli addidit. Porro seruies illi soli dixit: etenim soli Deo seruitutem nostram referimus. His ergo sic comprobatis, ueraciter et incunctanter esse coram Deo acceptum et beneplacitum  constat, imaginales formationes dispensationis Domini nostri Iesu Christi, et intemerate Dei genitricis semperque uirginis Marie, ac honorabilium angelorum, et omnium sanctorum, adorare et osculari: et quisquis sic se non habuerit, sed disceptauerit, uel etiam elanguerit erga uenerabilium imaginum adorationem, hunc anathematizat sancta nostra et uniuersalis synodus, que munita est diuini Spiritus operatione, ac paternis et ecclesiasticis traditionibus. Porro anathema nichil aliud est, quam separatio a Deo. Si enim quidam fuerint altercantes et contra ea que definita sunt non obedientes, in stimulos calcitrant, et suas ipsorum animas ledunt, Christum offendentes, et Ecclesie ipsius calumniis delectati, impugnantes uesane pietatem, utpote  priscorum hereticorum communicatores et consentanei et contribules per impietatem. Fratres autem et comministros nostros Deo amabiles episcopos misimus cum abbatibus et clericis, ut omnium que in nobis gesta sunt, manifestationem denuntient deisonis auribus uestris. Porro ad signaculum et robur eorum que a nobis definita sunt, quin etiam ad satisfactionem piissimi imperii uestri, subiecimus paterna testimonia ex multis pauca collecta, et claritate ueritatis certitudinem illustrantia. Ceterum omnium nostrum Saluator qui uobis coimperat, quique per uos Ecclesiis pacem suam concedere uoluit, per multos annos custodiat regnum uestrum cum senatu et principibus et fidelissimo exercitui uestro, atque uniuersa republica: donetque uobis  uictoriam. Ipse quippe ait: uiuo ego, dicit Dominus, quia glorificantes me glorificabo . Ipse est qui precinxit uos uirtute, et tundet cunctos hostes, et donabit uobis omnes obedientes [plangent hostes, et gaudebunt subditi]. Gaude ergo, ciuitas [Gr., et tu, ciuitas], letare, noua Sion, orbis terre speculatio [specula]. Nam et ibi Dauid regnauit, et hic Dauidice te ipsi custodiunt [pii imperatores rerum potiuntur]. Dominus in medio tui: et sit nomen eius benedictum in secula seculorum. Amen.

Deo amabilibus sacerdotibus et clericis tam sanctissime Dei magne Ecclesie, quam omnium Ecclesiarum Deo conseruate regie ciuitatis, sancta Synodus apud Niceam secundo collecta.

Christus Deus noster, qui uere est ueritas, paternumque  lumen et splendor: qui de tenebris nos uocauit in admirabile suum lumen, et ab idolica uesania nos eruit; qui deleuit nomina idolorum a terra, et repromisit non eorum ulterius esse memoriam; uoluit annuere pios et per cuncta orthodoxos ac fideles imperatores nostros, ad congregandum nos in Nicena clara metropoli, sicut nostis: ut distantium dissonantiam in consonantiam perduceremus, et medius paries tolleretur inimicitie, et antiqua legis positio catholice Ecclesie firmitatem resumeret. Igitur nobis in idipsum sancti Spiritus inspiratione et cooperatione conuenientibus, omnes consonuimus; et Oriens, Arctus, Occidens et Mesembria in unam unitionem concurrimus: et triumphauit [constituta  est] sanctarum Ecclesiarum pacifica ordinatio per alterne opinionis ueritatem et fidem, que direxit semitam pedum nostrorum: atque per hoc stirps heresis que ex antiqui hostis zizaniis germinauit, eradicata est. Et ecce euangelizamus uobis super montem excelsum stantes ecclesiastice pacis gaudium et publicam festiuitatem. Quid enim hoc gratius? Isaia fiducialiter agente, et celitus [antiquitus] predicente: Quam speciosi pedes euangelizantium pacem, euangelizantium bona!  Et dignum erat et ualde placitum, atque uestre decentis sacreque Deo amabilitatis specimen et exsultatio, ut omnis Deo electa concio uestra simul inueniretur, et contemplaretur uirtutem eorum que per Dei gratiam dicta et gesta sunt, tam scilicet super legitimarum  correctione [comprobatione] traditionum Ecclesie catholice, quam in destructionem et subuersionem eorum qui fremuerunt aduersus ueritatem, necnon apostolicas et paternas Ecclesie catholice commutauerunt traditiones, uel etiam iuxta quod sibi uisum est, in exterminium redegerunt. Sed quoniam humidum iter in medio est, rursusque terrena uia, duabus rebus opus erat, nauibus scilicet ad nauigandum, et iumentis congruis ad uehendum: utrisque carens sacratissima uestra caterua, mutua nostra conuentione priuata est. uerum specialiter et intelligibiliter presto estis [eratis] nobiscum, id sentientes quod et catholice Ecclesie plenitudo: et quia inuicem sumus membra Christi Dei capitis nostri [Christo Deo capite nostro], eorum que apud nos  Deo donante acta sunt, necessarium ducimus uobis breuiter narrationem mittendam: loquuntur enim etiam per litteras lingue causas, et representant quasi uidendas. Cum enim conuenissemus ex paternarum magisterio normarum, in unum confirmauimus quod et sapuimus [confirmati sumus, unum sensimus]; cantici Moyses docuit, non obliti, quod dicit: Interroga patrem tuum, et annuntiabit tibi; seniores nos, et dicent tibi . Sic traditionem catholice Ecclesie sectati sumus, et neque minus, neque plus quidpiam fecimus; sed ab Apostolo edocti, tenemus traditiones quas accepimus, omnia recipientes et amplectentes quecunque sancta catholica Ecclesia antiquitus scripta et non scripta recepit: ex quibus sunt etiam figurationes picturarum imaginum:  et e contra quecunque abiecerunt Patres nostri egregii, nos quoque proiicimus, et Ecclesie arbitramur aduersa. Cum quibus connumeratur intenta [nupera] uocum nouitas Christianos accusantium, ueluti cancer pascua in ecclesiis nostris accipiens: sed non despexit Dominus Deus in finem. Nam, ueritate reuelata, orthodoxia cunctis illuxit, et mendacium cum secum nascentibus tenebris abolitum est. Si enim, ut ipsi uane garrierunt, idolis comparatur imaginum titulatio, nostre redemptionis mysterium euanescit, quod Dei Filius operatus est presentia sua, qua pro nobis carne conuersatus est absque peccato: et subsequuntur [uane sunt] etiam remissiones prophetice, dicentes: Seruiamus illi in  sanctitate et iustitia omnibus diebus uite nostre . Et rursus: Excitatus est tanquam dormiens Dominus, tanquam potens crapulatus a uino. Et percussit inimicos suos in posteriora, opprobrium sempiternum dedit illis . Si opprobrium sempiternum datum est inimicis nostris, malis uidelicet uirtutibus, per resurrectionem eius, quomodo iterum Christiani idolis seruierunt? O et inscientiam et impietatem ipsorum! Utinam intellexissent quod scandalizare unum ex minimis qui crediderunt in Christum, importabilem habeat indignationem : quanto magis orbem sollicitum reddere simultatibus? Sed ad nichilum uerbum Domini redegerunt, reprobantes ecclesiasticas traditiones: propterea ad nichilum redegit eos Dominus; et cum Ario, Eunomio, Macedonio, Apollinario, Nestorio, Eutychete  ac Dioscoro, Sergio, Honorio, atque cum omni eorum pessima secta connumerauit turbulentum factionis eorum concilium: stultitiam namque horum imitantes [exprimentes] stulta locuti sunt, et funda uere confessionis cum ipsis lapidati sunt, atque soluta est acies ipsorum. Neque enim reliquit Dominus in perpetuum uirgam peccatorum super sortem Ecclesie: quoniam Iudaice meditati sunt inania, et secunda illius concilii hereditauerunt. Hoc nempe concilium, Caiphaicum concibiabulum factum est. Illud aduersus Dominum inania meditatum est: hoc aduersus ipsius imaginem fremuit. Hoc enim concilium redemptionem nostram, que per Christum effecta est, sibi et aliis ascripsit. Hoc concilium  profundum consilium consiliatum est, et non per Dominum: et federa fecit, et non spiritum eius: quoniam ornatum uenerabilium templorum demolitum est. In hoc concilio nullus hominum inuenitur ad imaginem Dei factus, quia imaginem Domini ac sanctorum eius dehonestantes et confringentes, igni tradiderunt. Hoc concilium furia et uecordia plenam satanicarum uocum sententiam fecit. Hoc concilium solam nuncupationem habet sacerdotalem, scientiam autem prauam atque profanam. Hoc concilium contumax habet os, et spiritum mendacio delibutum: nam ueritatem quidem finxit, in fallacia presumpsit [falsitatem uero libere docuit]. Hoc concilium sancta nostra synodus, utpote zizania Dominice aree, id est catholice Ecclesie, uentilauit, et uentilabro diuini  iudicii proiecit. Ablata ergo sunt a catholica Ecclesia et redarguta figmenta eius. uerum enim et rectissimum Ecclesie iudicium nec nouum fieri, nec adimi in ea quidquam indulget. Nos igitur paternas leges sequentes, ab uno spiritu accepta gratia, immutilate [sine ulla innouatione] et indiminute omnia que Ecclesie sunt custodiuimus; quemadmodum sex sancte uniuersales synodi tradiderunt: et quecunque dimiserunt honoranda in catholica Ecclesia, absque omni cunctatione recipimus. Ex quibus, ut dictum est, etiam imaginum factio est: quas honoranter honoramus [Gr., adoramus] et salutamus. Idipsum etenim utrumque: et quisquis huic professioni heserit, catholice est Ecclesie germanus et  particeps filius. Ergo omnia scandala recesserunt; omnia exterminata sunt: ueritas uiget, mendacium foras emissum est: sator zizaniorum prorsus defecit; trumentum autem, populus uidelicet Christi amicus, in unum horreum Ecclesie Christi allatum est. Orthodoxie lux orta est, erroris tenebre sublate sunt. Mestitia in gaudium commutata est, luctus in letitiam  traductus est: conuersus est planctus in gaudium nobis. Omnia in melius transuecta sunt propter quod et nos apostolice uobis pronuntiamus: Gaudete in Domino, gaudete, et iterum gaudete ; trinum enim gaudium Trinitas nobis donauit: quam decet honor et imperium in secula seculorum. Amen.



ACTIO OCTAuA [a 15Kb] .


 In nomine Domini et dominatoris Iesu Christi ueri Dei nostri. Imperio piisimorum Christique  amantium dominorum nostrorum Constantini et Irenes eius matris, anno consulatus ipsorum octauo, X Kalendas Nouembris, indictione undecima.

Tanquam illustres ueritatis precones, atque custodes imperatores orthodoxie fautores, diuino moti desiderio, minime ferendum putarunt non considere synodo. Proinde scripto ipsorum preceptum est patriarche, ut omnes Deo amabiles episcopos adduceret ad conseruandam diuinitus nouam Romam regiam ipsorum urbem. Quibus ille litteris acceptis mandatum imperatorum exsequebatur. Nam post omnium supra expositorum tractationem; felicemque rei exitum, omnibus Deo amabilibus episcopis secum acceptis in uiam se dedit, et in urbem a Deo  conseruandam profecti sunt omnes. Quo ubi peruenere, ab imperatoribus benigne accepti sunt. At uero que faustissime prefulget a Deo custodita imperatrix bono inito consilio diem statum dixit, quo synodice cum episcopis presideret: quod et factum est in palatio quod Magnaura uocatur. Itaque propositis sanctis Dei Euangeliis, presidente ipsa cum simul regnante filio, et uniuersa synodo, patriarcha synodum alloqui, quibus par erat uerbis, iussus est: isque mandatum imperatorum exsequebatur. Deinde ipsi etiam uocibus a Deo acceptis placido et eleganti sermone synodum affati sunt: ita ut omnes cum patriarcha Deo amabiles episcopi congruis acclamationibus illos prosequerentur. His ita gestis, rursus imperatores ad synodum talibus usi sunt uerbis: Legatur  clara uoce edita a uobis definitio, ut a nobis et cuncto astante et Christum amante populo audiatur. et annuente hoc uniuersa synodo, Cosmas Deo amabilis diaconus et cubuclesius acceptam definitionem legit. Qua lecta imperatores ita interrogauerunt: Dicat sancta et ecumenica synodus, num lecta definitio uestrum omnium consensu sit edita. At illi exclamauerunt: Ita credimus, ita omnes sentimus; omnes consentiendo subscripsimus! Hec est fides apostolorum, hec fides Patrum, hec fides orthodoxorum: hec fides orbem terrarum constabiliuit!  Credentes in unum Deum in Trinitate collaudatum, honorabiles eius imagines salutamus! Qui sic non habent,  anathema sint! Qui non ita sentiunt, eiiciantur ab Ecclesia! Nos antiquum catholice Ecclesie institutum sequimur! Nos addentes uel dementes quidquam de catholica Ecclesia, anathematizamus! Nos aduentitiam nouitatem Christianos accusantium anathematizamus! Nos uenerandas imagines recipimus! Nos qui non ita sentiunt, anathemati subiicimus! His qui accipiunt sacre Scripture dicta aduersus idola in uenerandas imagines, anathema! Ei qui non salutat sanctas imagines, anathema! His qui sacras imagines idola uocant, anathema! His qui dicunt Christianos accedere ad imagines tanquam ad deos, anathema! His qui dicunt per alium nos, quam per Christum Deum nostrum liberatos ab idolis, anathema!  His qui dicere audent catholicam Ecclesiam idola unquam recepisse, anathema! Omnibus hereticis anathema! Concilio, quod in uenerandas infremuit imagines, anathema! Ei qui recipit impia hereseos ipsorum scripta, anathema! Theodosio Ephesino pseudepiscopo anathema! Sisinnio cognomento Pastille anathema! Basilio infausti nominis Tricaccabo, anathema! Trinitas trium dogmata euertit! Anastasio, Constantino et Nicete, qui per successionem sedi Constantinopolitane presederunt, ueluti nouo Ario, Nestorio et Dioscoro, anathema! Ioanni Nicomedie et Constantino Nacolie heresiarchis, anathema! Despexerunt imaginem Domini et sanctorum eius: despexit eos Dominus.

Si quis Christum Deum nostrum circumscriptum  non confitetur secundum humanitatem, anathema!

Si quis euangelicas historias imaginibus expressas non admittit, anathema!

Si quis ipsas non salutat, cum sint in nomine Domini et sanctorum eius, anathema!

Si quis omnem ecclesiasticam traditionem siue scriptam, siue non scriptam reiicit, anathema!

Post has acclamationes patriarcha offert imperatoribus lectum definitionis tomum, postulauitque cum uniuersa synodo, ut consignaretur et communiretur piis eorum subscriptionibus. Et accipiens fauste prefulgens  religiosissima imperatrix subscripsit; dabatque simul regnanti filio, ut et ipse subscriberet. Quod ubi factum, reddita est patriarche definitio per Stauracium celeberrimum patricium et logothetham dromi.

Tumque unanimi consensu omnes episcopi ita imperatoribus acclamarunt.

Multi anni imperatorum! Constantino et Irene matri eius multi anni! Orthodoxis imperatoribus multi anni! uictoribus imperatoribus multi anni! Pacificis imperatoribus multi anni! Nouo Constantino et noue Helene eterna memoria! Deus imperium ipsorum conseruet! Pacatam, Domine, uitam ipsis! Perduret, Domine, ipsorum imperium! Celestis rex, tuere terrestres!

 Et post faustas acclamationes preceperunt imperatores, ut Patrum sententie legerentur, ex iis que in Nicena metropoli recitate pridem erant, et exposite sunt actione quarta: hoc est, Ioannis Chrysostomi in Meletium episcopum Antiochenum, Asterii episcopi Amasie in Euphemiam martyrem, Ioannis episcopi Thessalonicensis ex sermonibus ab eo scriptis contra gentiles; sancti Symeonis Stylite epistola ad Iustinum imperatorem, beati Nili solitarii epistola ad Olympiodorum prefectum. Ex canonibus sancte et ecumenice synodi sexte caput octogesimum secundum.

Quibus lectis et auditis tum ab ipsis, tum ab excellentissimis principibus, Christique amante populo, compuncti omnes corde acquieuerunt ueritati. Et  rursus Deo amabiles episcopi acclamarunt que decebat cum multitudine populi. Plena enim erat predicta domus regia concursu hominum: tota quippe aderat ciuitas cum ordinibus militum: ac de sedibus surrexerunt. Qui etiam Deo gloriam dederunt, et gaudentes ei gratias egerunt, cui sic placitum est.



CANONES ECCLESIASTICI [a 1Kb] PROMULGATI AB EADEM SYNODO.



I. Quod oportet sacros canones per omnia conseruare.

His qui sacram sortiti sunt dignitatem, testimonia et directiones canonicarum preceptionum forme consistunt. Quas libenter suscipientes, cum deiloquo Dauid canimus ad Dominum Deum dicentes: In uia  testimoniorum tuorum delectatus sum, sicut in omnibus diuitiis. Et mandasti iustitiam testimonia tua in eternum. Intellectum da mihi, et uiuifica me [et uiuam] . Et si in eternum prophetica uox mandat nobis custodire testimonia Dei, et uiuere in illis, immutilata [Gr., inconcussa] profecto et immota permanent. Et quia [Gr., quia et] Dei inspector Moyses ita dixit: In illis non est addendum, et ab eis non est auferendum . Et diuinus apostolus in eis gloriatus clamat: In quem [Gr., In que] desiderant angeli prospicere . Et: Si angelus euangelizauerit uobis preter quod accepistis, anathema  sit!  His ita se habentibus et protestantibus, exsultantes in eis sicut qui inuenit spolia multa, diuinos canones amplectabiliter in pectore recondimus, et integram illorum preceptionem ac immobilem tenemus: tam scilicet illorum qui ab almis et laudabilissimis apostolis sancti Spiritus tubis editi sunt, quam eorum qui a sex sanctis et uniuersalibus synodis, atque his conciliis que localiter collecta sunt, in expositionem huiusmodi decretorum promulgati sunt: necnon et eorum qui a sanctis Patribus nostris prolati fuisse probantur. Ab uno enim eodemque spiritu illustrati definierunt que expediunt. Et quidem quos anathemati transmittunt, et nos anathematizamus: quos uero depositioni, et nos deponimus: quos autem segregationi, et nos segregamus.  Porro quos epitimio [b 1Kb] , id est pene tradunt, et nos quoque simili modo submittimus. Sine auaritia namque sint mores, contenti presentibus, Paulus aperte clamat diuinus apostolus, qui in tertium celum ascendit, et audiuit ineffabilia uerba .



II. Quod oporteat consecrandum episcopum caute polliceri canones seruare; sin autem, minime consecrari.

Quoniam psallentes repromittimus Deo: In iustificationibus tuis meditabor, non obliuiscar sermones tuos : omnes quidem Christianos hoc seruare saluberrimum est; sed precipue hos qui hierarchicam consecuti fuerint dignitatem. Unde definimus, omnem qui ad episcopatus prouehendus est gradum, modis omnibus psalterium nosse; ut ex  hoc etiam omnis clericus qui sub eo fuerit, ita moneatur et imbuatur. Inquiratur autem diligenter a metropolita, si in promptu habeat legere scrutabiliter et non transitorie tam sacros canones et sanctum Euangelium, quam diuini Apostoli librum et omnem diuinam Scripturam: atque secundum Dei mandata conuersari et docere populum sibi commissum. Substantia enim summi sacerdotii nostri sunt eloquia diuinitus tradita, id est uera Scripturarum diuinarum disciplina, quemadmodum magnus perhibet Dionysius: quod si disceptauerit [Gr., hesitauerit, et non ita facere ac docere libenter uoluerit: al., et ita libenter facere et docere minime spoponderit], nullatenus consecretur. Ait enim  prophetice Deus: Tu scientiam repulisti, et ego repellam te, ne sacerdotio fungaris mihi .



III. Quod non oporteat principes eligere episcopum.

Omnis electio a principibus facta episcopi aut presbyteri aut diaconi, irrita maneat secundum regulam que dicit : Si quis episcopus secularibus potestatibus usus, ecclesiam per ipsos obtineat, deponatur: et segregentur omnes qui [Gr., segregetur, et omnes qui] illi communicant. Oportet enim ut qui prouehendus est in episcopum. ab episcopis eligatur; quemadmodum a sanctis Patribus  qui apud Niceam conuenerunt, in regula definitum est, que dicit : Episcopum conuenit maxime quidem ab omnibus, qui sunt in prouincia, episcopis ordinari. Si autem hoc difficile fuerit aut propter instantem necessitatem, aut propter itineris longitudinem, tribus tamen omnimodis in idipsum conuenientibus, et aliis per litteras consentientibus, tunc consecratio fiat. Firmitas autem eorum que geruntur, per unamquamque prouinciam metropolitano tribuatur antistiti.



Iu. Quod abstinendum sit episcopis ab omni dati acceptione.

Predicator Ecclesie Paulus diuinus apostolus ac si canonem ponens Ephesiorum presbyteris, imo  uero et omni sacrate multitudini, ita fiducialiter perhibuit dicens: Argentum, aut aurum, aut uestem nullius concupiui: omnia ostendi uobis, quoniam sic laborantes oportet suscipere infirmos : beatius existimans dare. Propter quod et nos edocti ab eo definimus, nullatenus episcopum turpis lucri gratia excogitare ad excusandas excusationes in peccatis, et expetere aurum uel argentum aut aliam speciem ab episcopis, uel clericis, aut monachis qui sub ipso sunt. Ait enim Apostolus: Iniqui regnum Dei non possidebunt ; Et: Non debent filii parentibus thesaurizare, sed parentes filiis . Quisquis ergo propter exactionem auri uel alterius cuiuslibet speciei, aut propter proprium  uitium [affectum] inuentus fuerit cercens a ministerio, uel sequestrans aliquem clericorum qui sub se degunt, aut uenerabile templum claudens, ne in eo Dei ministeria celebrentur, ad insensata suam transmittens insaniam, insensatus ueraciter est; ac per hoc, simili pene eo subiecto, conuertatur dolor eius in caput eius, ut in transgressorem mandati Dei et mandatorum apostolicorum. Precipit enim et Petrus principalis apostolorum summitas: Pascite, qui in uobis est, gregem Dei non coacte, sed spontanee secundum Deum: non turpis lucri gratia, sed prompte: neque ut dominantes in clero, sed forma facti gregis: et cum apparuerit princeps pastorum, percipietis immarcessibilem glorie coronam .



u. Quod qui exprobrant clericis, eo quod ordinati sunt in ecclesia sine datis, epitimio [mulcte] subiacent.


Peccatum ad mortem est, quando quidam peccantes incorrecti persistunt. Hoc uero deterius est, si et arroganter elati insurgunt aduersus pietatem et ueritatem; et preferentes mammona Dei obedientie, nullatenus regularibus eius preceptis intendunt. In his non est Dominus Deus, nisi humiliati  a proprio resipuerint fortasse excessu. Oportet enim eos magis accedere ad Deum, et cum contrito corde remissionem huius peccati et indulgentiam petere, et non gloriari in illicito dato. Iuxta enim est Dominus his qui tribulato sunt corde . Eos igitur qui gloriantur se per dationem auri ordinatos in ecclesia, et in hac maligna consuetudine que alienat a Deo et omni sacerdotio, sperant, et ex hoc impudenti facie et non operto ore exprobabilibus uerbis eos qui ob uirtutem uite a sancto Spiritu electi et constituti sine datione auri sunt, inhonorant; primo quidem nouissimum gradum accipere sui ordinis definimus: quod si permanserint, per epitimium corrigantur. Si uero quis claruerit super consecratione hoc aliquando faciens, efficiatur secundum  apostolicam regulam que dicit : Si quis episcopus per pecuniam dignitatem hanc obtinuerit, uel presbyter aut diaconus, deponatur et ipse et qui eum consecrauit, et excidatur omnimodis etiam a communione, quemadmodum Simon Magus a me Petro. Similiter et iuxta secundam regulam sanctorum Patrum qui apud Chalcedonem conuenerunt, que ait: Si quis episcopus per pecunias consecrationem fecerit, et sub pretio redegerit gratiam que non potest uendi, ordinaueritque per pecunias episcopum, uel chorepiscopum, siue presbyteros aut diaconos, aut quemdam eorum qui in clero connumerantur: aut preposuerit per pecunias economum uel defensorem, siue mansionarium, aut prorsus quemquam qui sub regulam est, turpis lucri  gratia: qui hoc conatus fuerit agere, si conuictus fuerit, proprii gradus periculum subeat: et qui consecratus est, nichil proficiat ex consecratione uel promotione que per negotiationem effecta est; sed sit alienus a dignitate et [seu] sollicitudine quam per pecunias consecutus est. Si uero quis mediator apparuerit in huiusmodi turpibus et illicitis datis [lucris]: si quidem clericus fuerit, proprio gradu decidat: si uero laicus uel monachus, excommunicetur.



uI. Ut efficiatur localis synodus per annum.

Quoniam quidem regula est, que dicit : Bis in anno per singulas prouincias oportet fieri per conuentum episcoprum regulares inquisitiones:  propter fatigationem et ut opportune habeantur ad iter [Gr., quod inopia laborent ad iter] agendum hi qui congregandi sunt, [a 1Kb] definierunt  sexte synodi sancti Patres, omni excusatione remota modis omnibus semel in anno fieri, et deprauata corrigi. Hunc ergo canonem et nos renouamus: et si quisquam princeps inuentus fuerit hoc prohibere, communione priuetur. Si quis uero metropolitanorum hoc neglexerit agere, absque necessitate, uel ui, seu  aliqua rationabili occasione, canonicis penis subiaceat. Dum autem synodus agitur [Gr., Synodo autem peracta] super canonicis et euangelicis negotiis, oportet congregatos episcopos in meditatione et sollicitudine fieri custodiendorum diuinorum et uiuificorum Domini mandatorum: in custodiendis enim illis retributio multa; quia et lucerna mandatum: lex autem lux, et uia uite argutio et disciplina est ; et mandatum Domini lucidum illuminans oculos . Porro non habeat metropolitanus licentiam ex his que defert episcopus secum siue iumentum, siue aliam speciem expetendi. Quod si hoc egisse conuictus fuerit, soluat quadruplum.



uII. Quod templa nouiter sine reconditis sanctorum reliquiis dedicata oporteat suppleri.


Ait Paulus diuinus apostolus: Quorumdam peccata manifesta sunt, quorumdam autem et subsequuntur . Peccatis ergo preuenientibus, et alia peccata his accidunt. Impiam itaque Christianos accusantium heresim et alie impietates subsecute sunt. Sicut enim uenerabilium imaginum uultum abstulerunt ab Ecclesia, ita et alios quosdam mores deseruerunt; quos et oportet renouari, et secundum scriptam et non scriptam legislationem denuo detineri. Quotquot ergo uenerabilia templa consecrata sunt absque sanctis reliquiis martyrum, definimus in eis reliquiarum una cum solita oratione fieri positionem. Et si a presenti tempore inuentus fuerit episcopus absque lipsanis consecrare templum, deponatur,  ut ille qui ecclesiasticas traditiones transgreditur.



uIII. Quod Hebreos non oporteat recipi, nisi forte ex sincero corde conuersi fuerint.

Quoniam errantes hi qui ex Hebreorum superstitione consistunt, subsannare se Christum Deum existimant, simulantes Christianizare, ipsum autem negant, clam et latenter sabbatizantes, et alia Iudeorum more facientes: definimus hos neque in communionem, neque in orationem, neque in ecclesiam suscipi; sed manifeste sint secundum religionem suam Hebrei: neque pueros eorum baptizari, neque seruum emi uel acquiri [Gr., emere uel possidere].  Si uero ex sincero corde ac fide conuerterit se quis eorum, et confessus fuerit ex toto corde, diuulgans mores eorum et res, ut alii etiam arguantur et corrigantur; hunc suscipi et baptizari, et pueros eius: quin et obseruari eos [cautos reddi], ut recedant ab Hebraicis adinuentionibus, definimus: alias autem nullatenus admittendos.



IX. De non abscondendo libro quolibet hereseos Christianos accusantium.

Omnia puerilitia ludibria, insanasque debacchationes atque conscripta, que falso contra uenerabiles imagines facta sunt, dari oportet in episcopio Constantinopoleos, ut recondantur cum ceterorum hereticorum  libris. Si uero quis inuentus fuerit hec occultare, siquidem episcopus aut presbyter, uel diaconus fuerit, deponatur: si uero monachus aut laicus, anathematizetur.



X. Quod non oporteat clericum relinquere parochiam suam, et ad aliam transire absque notitia episcopi.

Quoniam quidam clericorum paruipendentes canonicam constitutionem, relinquunt parochiam propriam, et ad alias parochias conuolant, et maxime in hac Deo seruanda regia urbe sese apud principes locant, in eorum oratoriis missas facientes: hos absque proprio episcopo et Constantinopolitano antistite non licet suscipere in qualibet domo uel  ecclesia: quod si hoc fecerit, et ita perseuerauerit, deponatur. Quotquot autem cum conscientia predictorum hoc fecerint sacerdotum, non licet eis mundanas et seculares curas suscipere, presertim cum hoc agere prohibeantur a sacris canonibus. Quisquis autem apparuerit eorum, qui dicuntur maiores, curam tenere, aut desinat, aut deponatur: potius autem maneat ad magisterium tam puerorum quam famulorum, relegens eis diuinas Scripturas: ad hoc enim etiam sacerdotium consecutus est.



XI. Quod oporteat economos esse in episcopiis ac ministeriis.

Cum simus debitores omnes sacras litteras custodire,  et eam que dicit, in unaquaque ecclesia economos esse , modis omnibus inuiolabilem conseruare debemus. Et si quidem unusquisque metropolitanus in sua ecclesia constituerit economum, bene utique: sin autem, ex auctoritate propria [Gr., speciali] Constantinopoleos episcopo licentia est preponendi economum in eius ecclesia: similiter et metropolitanis, si episcopi qui sub ipsis sunt, non sategerint economos statuere in suis ecclesiis. Id ipsum autem seruandum est etiam in monasteriis.



XII. Quod non oporteat episcopum uel abbatem alienare quid de proastiis [suburbanis] ecclesie.

Quisquis episcopus inuentus fuerit uel abbas de  salariis [agris seu fundis] episcopii siue monasterii transferre quidquam in principum manus, uel etiam alii persone conferre, irritum sit quod datum esse constiterit, secundum [Gr., irrita sit alienatio secundum] canonem sanctorum apostolorum qui dicit : Omnium ecclesiasticarum rerum episcopus sollicitudinem habeat, et dispenset eas tanquam Deo contemplante; non liceat autem ei fraudare quidquam ex illis, uel cognatis propriis donare que Dei sunt. Quod si pauperes fuerint, ut pauperibus largiatur: sed non sub eorum occasione que sunt ecclesie defraudentur [Gr., uenundet]. Quod et excasationem si pretenderint, damnum facere, et nichil ad profectum agrum existere; nec sic principibus  qui per uer. illa sunt, tribuatur ager uel locus, sed clericis uel agricultoribus. Quod si calliditate usus fuerit, et a colono uel clerico emerit princeps agrum; etiam sic irrita sit uenditio, et restituatur episcopio uel monasterio: et episcopus uel abbas hoc faciens adiiciatur, episcopus quidem ab episcopio, abbas autem a monasterio, tanquam qui dispergit male que non collegit.



XIII. Quod in magna damnatione sint hi, qui monasteria communia faciunt habitacula.

Quoniam propter calamitatem, que pro peccatis nostris in ecclesiis facta est, subrepte sunt a quibusdam uiris quedam uenerabiles domus, tam uidelicet episcopia, quam monasteria, et facta sunt communia  diuersoria: si quidem uoluerint ii qui hec retinent, reddere ea, ut secundum antiquitatem [Gr., in pristinum statum] instaurentur, bene et optime: alioquin, si de sacrato catalogo fuerint, hos deponi precipimus: si uero monachi uel laici, excommunicari quos nimirum constat condemnatos esse a Patre et Filio et Spiritu sancto; et deputentur ubi uermis non moritur, et ignis non exstinguitur : Quia uoci Domini aduersantur, que dicit: Non faciatis domum Patris mei domum negotiationis 



XIu. Quod non oporteat sine manus impositione legere in collecta super ambonem.

 Quia ordo debet in sacratione [Gr., sacerdotio] custodiri, omnibus liquet: et cum diligentia conseruare sacerdotii promotiones, Deo est prorsus acceptum. Et quoniam uidemus sine manus impositione a paruula etate tonsuram clerici quosdam accipientes, nondum ab episcopo manus impositione percepta super ambonem irregulariter in collecta legentes, precipimus, amodo id minime fieri: idipsum quoque conseruandum est etiam inter monachos. Lectoris autem manus impositionem licentia est unicuique abbati in proprio monasterio solummodo faciendi, si duntaxat abbati manus impositio facta noscatur ab episcopo secundum morem preficiendorum abbatum, dum constet illum esse presbyterum. Simili modo secundum antiquam consuetudinem  chorepiscopos preceptione [per preceptionem] episcopi oportet promouere lectores.



Xu. Quod non oporteat clericum duabus ecclesiis connumerari.

Clericus ab instanti tempore non connumeretur in duabus ecclesiis. Negotiationis enim est hoc est turpis commodi proprium, et ab ecclesiastica consuetudine penitus alienum. Audiuimus enim ex ipsa Dominica uoce: Quia nemo potest duobus Dominis seruire; aut enim unum odio habebit, et alterum diliget: aut unum sustinebit, et alterum contemnet . Unusquisque ergo secundum apostolicam uocem , in quo uocatus est, in  hoc debet manere, et in una locari ecclesia. Que enim per turpe lucrum in ecclesiasticis rebus efficiuntur, aliena consistunt a Deo. Ad uite uero huius necessitatem studia sunt diuersa: ex his uero qui uoluerit, acquirat corporis opportuna. Ait enim Apostolus: Ad ea que mihi opus erant, et his qui mecum sunt, ministrauerunt manus iste . Et hec quidem in hac a Deo conseruanda urbe. Ceterum in uillis que foris sunt, propter inopiam hominum indulgeatur.



XuI. Quod non oporteat sacratum uirum uestimentis pretiosis indui.

Omnis iactantia et ornatura corporalis aliena est a sacrato ordine. Eos ergo episcopos uel clericos qui  se fulgidis et claris uestibus ornant, emendari oportet. Quod si in hoc permanserint, epitimio tradantur. Similiter eos qui unguentis inunguntur. Quoniam uero radice amaritudinis exorta, contaminatio facta est in catholica Ecclesia Christianos calumniantium heresis, etiam hi qui hanc receperunt, non solum imaginarias picturas abominati sunt, sed et omnem reuerentiam repulerunt, eos qui religiose ac pie uiuunt offendentes [odio habentes]: ac per hoc completur in eis quod scriptum est: Abominatio est peccatori Dei cultus. Igitur si inuenti fuerint deridentes eos qui uilibus et religiosis uestimentis amicti sunt, per epitimium corrigantur. Priscis enim temporibus omnis sacratus uir cum mediocri ac uili ueste conuersabatur. Omne quippe quod non propter  necessitatem suam, sed propter uenustatem accipitur, elationis habet calumniam [luxus habet crimen] quemadmodum magnus ait Basilius. Sed neque ex sericis texturis uestem quis uariatam induebat, neque apponebat uariorum colorum ornamenta in summitatibus uestimentorum. Audierant autem ex deisona lingua, quia qui mollibus uestiuntur, in domibus regum sunt .



XuII. Ut qui non habet ea que ad consummationem sufficiant, minime oratoriam edificare domum incipiat.

Quia quidam monachorum deserentes monasteria sua, preesse anhelantes, et obedire renuentes,inchoant construere oratorias domos, ea que ad perfectionem  necessaria sunt non habentes: quisquis igitur hoc uisus fuerit agere, prohibeatur a loci episcopo. At uero si sumptus sufficientes ad perfectionem habuerit, que ab ipso desiderantur, ad terminum perducantur. Idipsum autem seruandum est etiam super laicis et clericis.



XuIII. Quod non oportet feminas habitare in episcopiis uel uirorum monasteriis.

Sine offensione estote his etiam qui foris sunt  diuinus dicit Apostolus. Feminas autem commorari in uel etiam monasteriis, omnis est offensionis materia. Quisquis ergo ancillam uel liberam in episcopio possidere claruerit, uel  in monasterio ad opus ministerii alicuius, increpetur: si autem permanserit, deponatur. Porro si contigerit in proastiis feminas esse, et uoluerit episcopus uel abbas iter ad eas [Gr., illuc] facere, presente episcopo uel abbate nullatenus monasterii opus facere eo tempore mulieri liceat, sed seorsum moretur in alio loco, donec episcopus uel abbas recedat propter irreprehensibilitatem.



XIX. Ut sine dationibus sponsiones [admissiones] sacrorum uirorum, uiuorum, monachorum quoque ac monacharum fiant.

In tantum inoleuit auaritie facinus in rectores ecclesiarum, ut etiam quidam eorum qui dicuntur religiosi uiri atque mulieres, obliuiscentes  mandatorum Domini, decipiantur, et per aurum introitus [receptiones] accedentium tam ad sacratum ordinem, quam ad monasticam uitam efficiant. Unde fit, ut quorum initium improbabile est, omnia sint proiicienda, ut magnus ait Basilius. Neque enim Deo per mammona seruire licet. Si quis ergo inuentus fuerit hoc faciens, si quidem episcopus uel abbas exstiterit, uel quilibet de sacrato collegio, aut desinat, aut deponatur, iuxta secundam regulam sancti Chalcedonensis concilii. Abbatissa uero eiiciatur de monasterio, et tradatur in alio monasterio ad subiectionem. Similiter et abbas qui non habuerit manus impositionem presbyteri. Porro que filiis a parentibus dantur more dotis, uel si qua ex propriis rebus acquisita offeruntur,  profitentibus his qui ea offerunt Deo dicanda [Gr., dicata], definimus, siue perseuerauerint, siue exierint, manere illa in monasterio secundum repromissionem ipsorum, nisi fuerit culpa prelati.



XX. Quod non oporteat amodo duplex monasterium fieri: et de duplis monasteriis.

Ex hoc definimus, minime duplex fieri monasterium; quia scandalum id et offendiculum multis efficitur. Si uero aliqui cum cognatis abrenuntiare, et monasticam uitam sectari uoluerint, debent quidem uiri uirorum adire cenobium, femine uere mulierum ingredi monasterium: in hoc enim placatur Deus. Que autem hactenus sunt dupla, teneant secundum regulam sancti Patris nostri Basilii, et  secundum preceptionem eius ita formentur. Non habitent in uno monasterio monachi et monache: adulterium enim intercipit cohabitationem. Non habeat aditum monachus ad monacham, uel monacha ad monachum secreto ad collocutionem. Non cubet monachus in muliebri monasterio, neque singulariter cum monacha conuiuetur: et quando necessaria uite a uirorum parte ad regulares deferuntur, extra portam hec suscipiat abbatissa monasterii feminarum cum quadam uetula monacha. Porro si contigerit, ut aliquam propinquam suam uidere uoluerit monachus, in presentia abbatisse huic confabuletur per modica et compendiosa uerba, et in breui ab ea discedat.



XXI. Quod non oporteat monachos deserere propria monasteria, et transire in alia.


Non oportere monachum uel monacham monasterium proprium relinquere, et ad alia proficisci. Quod si contigerit hoc, recipi hunc hospitio necesse est: assumi autem eum sine uoluntate abbatis eius non conuenit.



XXII. Quod oporteat cum gratiarum actione et omni parcitate ac reuerentia monachos, si contigerit, cum feminis manducare.

Deo quidem totum committere, et non propriis uoluntatibus deseruire, magna res est: Siue enim manducatis, siue bibitis, diuinus Apostolus dicit, omnia  in gloriam Dei facite . Christus ergo Deus noster in Euangeliis suis initia peccatorum recidere precepit. Non enim mechia ab eo tantum inhibetur, sed et motio cogitationis ad mechie commissum damnatur, dicente eo: Qui uiderit mulierem ad concupiscendum eam iam mechatus est eam in corde suo  Hinc ergo edocti, cogitationes debemus mundare. Nam etsi omnia licent, sed non omnia expediunt, ut ex apostolica uoce docemur . Necessarium ergo est omni homini manducare, ut uiuat. Et quidem inter eos, quibus uita est nuptiarum et natorum, atque laicalis affectus, manducare uiros et mulieres simul, nulli detractioni patet; tantum ut ei qui dat escam, gratias agant: et non ab eis per quasdam thymelicas uoluptates Satane imago cantantibus  citharisque atque meretriciis contortionibus coli uideatur. Quibus [Gr., et non per q. t. u. hoc est satanicas cantilenas, citharasque et meretricias inflexiones: quibus] superueniet prophetica maledictio, que ita dicit: ue qui cum cithara et psalterio uinum bibunt, opera autem Domini non intuentur, et opera manuum eius non intelligunt . Et si usquam fuerint inter Christianos huiusmodi, corrigantur. Sin autem, obtineant super eis que sunt ante nos regulariter edita. Quibus autem uita est solitaria [quieta et solitaria] et unius moris, ut eis uidelicet qui Domini iugum se singulare tollere spondent, sedere et tacere conuenit. Sed et his qui sacratam elegere uitam, nullo modo licet secreto cum mulieribus conuiuari; nisi forte cum quibusdam  Deum timentibus et reuerendis uiris, uel etiam mulieribus; quatenus et ipsa conuiuatio ad directionem spiritalem proficiat, et inter consanguineos quoque idipsum efficiatur. Rursusque si contigerit in itinere monachum uel sacratum uirum non circumferre que uictui opportuna sunt, et propter necessitatem diuertere siue in xenodochium [publicum diuersorium] siue in domum alicuius, licentiam habebit hoc faciendi, tanquam urgente necessitate.


SERMO LAUDATORIUS Sancte pronuntiatus synodo ab Epiphanio diacono Ecclesie Catane Siculorum prouincie, ac loci seruatore Thome archiepiscoui Sardorum insule.

Beatus propheta Isaias diuino accepto Spiritu  factam gentium per Christum redemptionem ualde bene preuidens, et eorum qui per ipsum saluandi erant multitudinem non ignorans, ut ex persona Dei alicubi pronuntiauit his qui per singula tempora sacrorum sortiuntur preposituram ouilium, hec: Ambulate per portas meas, et ducite populum meum, et lapides a uia proiicite . Quenam intelliguntur porte, nisi diuinitus inspirate Scripture, sanctorumque prophetarum uerba? Que nimirum quasi quasdam intellectuales portas rationabilium pastores pecudum interpretando aperientes, sic eas ad latum et uerum adducunt ostium, uidelicet Dominum nostrum Iesum Christum, qui uere ad Patrem nobis factus est ostium, quemadmodum ipse ait, quia Ego sum ostium . Porro lapides qui in  uia proiecti sunt,scandala forte sunt heretice factionis, que ueluti quidam lapides fidei nostre semite apposita, eos qui ad Christum qui uera est uia, properare uolunt, impie impedire procurant, quantum in se est, iter eis salutis claudere festinantes. Rursusque uia hec Dominus utique noster iehsu Christus coniicitur, sicut ipse ait, quia Ego sum uia . Hereticorum ergo scandalis, ac si quibusdam lapidibus, sacerdotum peritissimi, ingeniose satis et artificiose ductore Spiritu a uia nostra, id est fidei ratione purgatis, non solum hos contra capita eorum qui illos iecerant, mittunt, uerum etiam hoc modo semitam que ducit ad uiam [fort. uitam], subiectis plebibus facilem et tritam efficiunt; ita ut possint sapere ac dicere: Anima nostra sicut passer  erepta est de laqueo uenantium. Laqueus contritus est, et nos liberati sumus. Adiutorium nostrum in nomine Domini . En igitur diuinus sacerdotum conuentus Dominicorum mandatorum sequax, huc ad uenerabile dispensationis Christi mysterium paternis doctrinis ordinandum et enucleandum concurrit. Non quasi hoc ipsum primum plebibus predicauerint, cum ante octingentos ferme annos in orbe toto fuerit predicatum: sed quod tantum salutare consilium, quod per eum consummatum est, diuine Scripture interpretationibus lucidissime populis adaperuerunt, et hereticos ab ipso petris allisos spiritus seu stercora [patris allisos Spiritu, ceu stercora ualde congrue reputauerint] ualde congruere putauerint [fort. stercori, uel ceu stercora]. Nouerunt enim  propheticam uocem sibi quasi ex persona Dei etiam in hoc clamantem: Sacerdotes, audite et contestamini domui Isrel , haud dubium quin spiritali. Quibus et nos quoque concurrentes, utpote quod in ipsis est pariter sentientes, splendido huic choro congratulamur, et pre desiderio mentis pennam mouentes, quod possibile est ei conferre satagimus, et uerbis tempus decentibus presens celebrare, ac preconiorum hoc floribus coronare studemus spectaculum: nichil enim prohibet; licet ad id perfecte pre inopia fortassis et infirmitate sensus pertingere nequeamus, que tamen nobis sunt possibilia  conferre maturamus. Sepe namque paruus calculus magnis commissus lapidibus, quantum in se fuit, his immobilitatem se contulisse simulauit. Quis autem noster sit sermo, in medium proferatur, a diuinis uobis trapezitis [a 1Kb] benignitate multa discutiendus, et diuinitus inspirata Scriptura probandus. O sacratissima statio, sursum atque deorsum hominem ad imaginem Dei factum ad rectitudinem iterato saluate: et reditum ad originalem pulchritudinem, que per incuriam sublata est, rursus per curam ei mereamini [mercamini]. Hoc enim siue obseruationes legalium mandatorum, siue relationes hominum, qui more historie bene aliterue in seculo conuersati sunt, siue sacra psalmorum eloquia, siue prouerbiales doctrine moralem nobis  narrantes philosophiam, per multam sollicitudinem exposuerunt. Sed impossibile erat facile lapsam peccatoque submissam naturam nostram in se antiquissimam, ex qua cecidit in Adam, recipere dignitatem. Que uidelicet potius eguit alia quadam robusta et inexpugnabili meliori uirtute, que illam ex infirmo ulcerum sibi turgentium proposito sanaret, et ad robustiorem ualetudinem cum quodam liberali augmento reduceret. Hoc igitur cum sciret diuino Spiritu motus prophetarum chorus, alibi aliterque talium ei bonorum nuntia protulit, in suo tempore unusquisque predicens, consempiternum et consubstantialem Dei Patris Filium et uerbum diuitiis bonitatis sue ad nostram extremitatem profectum, nostram perfecte induisse naturam, et hanc inuisibili  et qui sine materia est, igne diuinitatis sue in antiquitatem reformasse. Alius quidem innuptam conceptionem et immaculatum ac uirginalem partum predicans; alius uero potentatum [forte potentatuum] omnimodum, exterminium, et imminutionem preuaricationis que obtinuit ab Adam, et in Adam facta est usque ad legem, atque diabolici simul delicti. Alius autem eiusdem satane ac demonum, qui cum eo apostate facti sunt, exitialem ruinam a facie apparentis Dei, atque incomparabilem gratiarum actionem Redemptori afferendam a nobis qui redempti sumus, super largissimis bonis que in nobis patrata sunt. Ast alius uoluntariam incarnati Dei passionem, et in infernum descensionem, et rursus ex inferno ualidum reditum cum animabus, que ineuitabilibus  illis uinculis tenebantur. Alius uero gloriosum a nobis ad Patrem qui in celis est, regressum, et ad Patris dexteram sessionem: alius autem descendentem de celo nobis collatum, qui in illum credimus [Gr., , id est, copiosum] sine inuidia, Spiritus aduentum; et in omnes gentes euangelice predicationis circuitum uelocissimum: et quod hinc factum est per orbem terrarum idolorum omnimodum exterminium, per mundam reuersionem ad unum et solum uerum Deum nostrum effectam, atque impretermissam et iugem latriam, que illi a nobis per uniuersam terram intelligibiliter et spiritaliter exhibetur.  Que omnia ueritate temporibus suis terminata sunt, et finem gloriosissimum susceperunt. Audi igitur Paulum magna uoce clamantem, et ueritatem istam corroborantem: Deus manifestatus est in carne, iustificatus est in spiritu, apparuit angelis, predicatus est gentibus, creditus est in mundo, assumptus est in gloria.  O magni doctoris affectum [affatum]! Deus, inquit, manifestatus est in carne, quod est omnium bonorum causa, indeficiens donatio, sufficientissime diuitie, perennis non auferendorum carismatum fons, insatiabilis esurientium esca, uiuificus de celo panis, iugis sitientium riuus, ex quo qui biberit, non sitiet in eternum . His manifestatus est in carne: sed et mundo, ait, creditus est. Quomodo creditus est in mundo? dic,  beate Paule: Imbue et nos ex arcanis illis uocibus, quibus in abditis paradisi imbutus es. Imbue etiam nunc predicatione, cuius creditus es in omnes gentes predicator et apostolus fieri. Infunde presenti Ecclesie ueritatis uerbum, exstingue spiritales hereticorum uisus, ut quondam Elyme magi : exprime cum fiducia dispensationis mysterium. Loqueris enim etiam post mortem uoces excellentius, et operaris in spiritu quecunque uis. Etiam inquit doctor: Mihi minimo omnium sanctorum data est gratia hec in gentibus, euangelizandi uidelicet inuestigabiles diuitias Christi, et illuminandi omnes, ac docendi, que sit dispensatio mysterii absconditi a seculis a Domino, qui omnia creauit  Quapropter audite: Creditus est, dixit, in mundo,  reconcilians omnia in semetipso, et pacificans per sanguinem crucis sue, siue que in terra, siue que in celis sunt . O sublimem hanc predicationem! O inenarrabilem istam misericordiam! Unigenitus Filius Dei omnia in seipso reconcilians pacificauit per sanguinem crucis sue. Et quomodo quidam post tantam ineffabilem reconciliationem nos fleri priorum seditiosorum inimicorum affirmant? Quomodo post unius et solius ueri Dei agnitionem adorare idola Christianos dicere ausi sunt? Presertim cum propheta omnimodam horum comminutionem quodammodo clamet et dicat: In die illa apparebit Dominus, et exterminabit deos gentium terre: et adorabit eum unusquisque de loco suo, omnes insule gentium . Ecce subuersionem idolorum,  et Deo celebrandam adorationem ab unoquoque de loco suo audiuimus. Quomodo igitur nos qui hoc agimus, idololatriam exercere accusamur? Quis autem et omnino posset in antiquitatem idolorum errorem renouare super terram? Si enim nequissimi demones qui per hec placantur, hoc facere possunt, quomodo non destruetur totum dispensationis mysterium, sancta manifeste clamante Scriptura: Quia percussit inimicos suos in posteriora ? In quo innuitur, quia Christus etiam opprobrium sempiternum dedit eis. Qui enim potest aliquid operari, non inter mortuos, sed inter uiuentes adhuc procul dubio constituitur. Quomodo autem et ipse proprios confortans discipulos, et ad omnes uel  qualescunque difficultates uiriliter subeundas adhortans, ueritatem dicet, cum asserat: Confidite, ego uici mundum ? Si enim quod hic uicisse se repromittit, hoc illi ualuerunt rursus per rebellionem auferre, non utique tale quid uictoria nominabitur, nec inter fortia facta connumerabitur. Nam quomodo uictoria erit, si liberator [liberatos] in finem minime lucrifaciat, sed similibus ab his qui prius superati fuerant, luctaminibus redigatur [redigantur]? uerum nec similibus, sed fortioribus? Nam possidere quid et perdere, plus mihi, quam non acquisitum non possidere, in rationem imbecillitatis reputabitur. Porro ubi putas idolorum status [stratus], qui hoc dicentes posuistis, aiunt? Et si in antiquis demonicorum templorum sedibus, nondum hoc Christianis  in causam criminis irrogabitur. uidemus enim reliquias in quibusdam locis priscorum demonicorum templorum a ueteribus derelictas, ad pompam, ut reor, eorum qui in his immolauerunt; uel etiam ad memoriam, quod nos redempti sumus, et in gratiarum actiones ducentem per uisibiles infirmasque formationes: ex quibus Christianorum abominabiles facte sunt culture, a quibus per Christum erepti sumus, nisi in Christianissimis hec inquiunt, ecclesiis nostris inuenirentur. O prauitatem que hinc efficitur! o pessimam blasphemiam! Quomodo enim, ubi Christus caput et fundamentum est secundum sapientissimum Paulum , hoc fieri poterit? Fraudati uere sumus spe nos Christiani: decepti sumus etiam predicatorum  uocibus, qui etiam Deum nobis a demoniorum superstitione nos liberaturum in mundum uenisse predicauerunt. Quomodo etiam hoc penitus dicere potuerunt? Nam interrogauerunt [fort. interrogemus] eos qui sic sapiunt. Utrum hoc capite nostro permittente factum sit, an forte uolente quidem ne fieret, non ualente tamen auxiliari: et quomodo subsequenter hoc non sit totius blasphemie Si enim uerax est sacratissimus Paulus, dum Christum Filium Dei, uirtutem et Dei sapientiam nominat , quomodo, queso, ualuit Patris inexpugnabilem uirtutem et sapientiam, que omnibus esse tribuit, quidquam eorum que sunt exsuperare? Perspicuum enim est quia, si istud huic accidit, nec id quod non est hec, a talibus accusationibus pellent. Quomodo  enim Deus omnipotens, potens et fortis Pater adhuc dicatur, si que sua sublata sunt uirtute, subdita inimicis sunt effecta? uel quo pacto Filius indulsit in Ecclesiam, quam proprio sanguine suo sibi desponsauit, immanibus taliter et immisericordibus rursus deseruire spiritibus? presertim cum hymnographus dicat: Quia secundum altitudinem celi a terra confirmauit Dominus misericordiam suam super timentes eum . Si enim in hoc incarnatus est, ut de eorum nos manu liberaret secundum propheticas prolocutiones: liberati autem sumus, ut aiunt, ad modicum: non fuit, sed putata est. Non enim gladii [gaudii], sed abundantioris et difficilioris seruitutis nobis factus est causa, tanto inimicos nostros  ferociores construens, quanto illos nos liberati, ut opinamur, irrisimus. Ubi autem continua misericordia conseruatur, quam secundum altitudinem celestem a terra immensa [immensam] super nos confirmasse se repromisit, quod indicat infinitum? uel quomodo iniquitates nostras elongasse a nobis dicitur, quantum distat ab oriente usque ad occidentalem plagam, quod omnimodam redemptionem signat, si adhuc eisdem implicamur erroribus? Et certe uidemus medicorum peritissimos, cum aliquem infirmo corpore iacentem artis sue diligentiis adiuuerint, et ad sanitatem reduxerint, non cum mox a presenti liberauerint passione, sue subtrahere artis experientiam, sed certe uite circuitum cautiorem ei per quedam auxilia premunire, ualentia sollicitum  operari: quatenus non eisdem forte per imperitiam iterum molestiis opprimatur. Ast rursus si uerum est, quemadmodum et comprobatum est, quia nostram unigenitus Dei et Patris Filius induit naturam: manifestum est, quod propriis eam bonis ditauerit, et precipuis spiritus Deus repleuerit, ne de cetero seculi [secundi] cuiusquam egeret auxilio, semel ab eo robore qui hanc assumpsit, accepto. Hoc enim, reor, et beatus euangelista insinuat, cum tempore baptismatis omnium nostrum Saluatoris Christi se uidisse dicit Spiritum sanctum de celis descendentem et manentem super eum ; significans eum naturam de cetero sine adiectione [abiectione] ditasse. Etenim non egebat ille qui per omnia Spiritui est cequalis, Spiritus  de celis aduentu, quantum ad proprie nature pertinet rationem. Nunquidnam in se augmentum sanctitatis acquireret, qui paternos in semetipso fert characteres, et Spiritus consubstantialitate nullatenus commutatur? Sed nostram in se prefigurabat gratiam: quoniam eo quo in Adam sumus priuati, per ipsum et in ipso sumus iterum locupletati, et nature antiqua dignitas rediit. Si igitur Spiritus gratia super eum descendens mansisse legitur; et hoc quidem non est reiiciendum [ei], naturam scilicet deinceps conseruasse uerbum, apparuit, quia profecto huiusmodi gratia in omne genus pertransiit. Quomodo ergo perhibetur [perhibent] nos ueraciter ignorantia peccasse, et quasi honorem qui erga Deum est exercendus, idolis exhibuisse? Nam huiusmodi  quidem per Christum gratia sumus ditati. His dicendum est qui omnia presumunt. Porro si confessi fuerint, hec nos que super uerbum sunt bona per Christum meruisse, sed post hoc prioribus denuo submissos esse erroribus: infirmata est ergo secundum ipsos gratia que per Spiritum data est, ne sufficienter usque in finem cum his qui semel hanc sortiti sunt, permaneret. Et quid ita sapere magis impium uel infelicius? uel quomodo is qui per omnia iustus est, et cunctis uiuificam prebet uirtutem, omnium uidelicet inspector atque omnipotens Patris spiritus, natura sua deficiet, et mensuris infirmitatis succumbet? Aut quomodo illud  dicitur: uobiscum sum omnibus diebus usque ad consummationem seculi ? uerum salutaris fatebitur uox, si repromissionum eius res per opera in finem processisse non cernitur? Etenim talibus tunc secum existentibus sanctis apostolis talem repromissionem donauit. Quomodo enim usque ad consummationem hi in carne permanserunt, qui etiam modicum post regressum eius ad celos in uita manentes, communi nature functi sunt lege, uitam morte deserentes? uerum in nos huiusmodi Euangeliorum munus pertransit: qui uidelicet eorum predicationi submissi sumus, et Christum qui cum eis conuersatus est, nobiscum existentem in spiritu et per totam uitam habemus. Expedit igitur in his plorare hereticorum errorem, qui hec taliter  contempserunt, qui tam manifestis dogmatibus obiurgantur, et tam Deo decibiles irritas promissiones Ecclesie catholice faciunt, his impie derogantes. Nullatenus enim hec a tradita sibi commota est fide: mansit autem sicut uirgo casta, sicut scriptum est , Christi sponsi sui arrham inuiolabilem seruans, id est, datam in se Spiritus gratiam. Cuius rei gratia et diuinus Dauid multis prius gentibus immobilitatem fieri [fidei] ab illa exhibite predicans asserebat: Deus in medio eius non commouebitur; etenim [et iterum] firmauit orbem terre, qui non commouebitur : diabolicis uidelicet impugnata machinamentis. Nam etsi firmamentum euangelice predicationis que in eam data est, quidam antiquorum uel instantium hereticorum  concutere uoluerunt, illis tamen quod meditati sunt, in opus reputatum est. Huic autem soli immobilitas in eternum seruata est iuxta repromissionem illius qui non mentitur, dicens: Si oblita fuerit mulier pueri sui, ut non misereatur sobolis uentris sui? Quod si et oblita fuerit huius mulier, sed ego non obliuiscar tui, dixit Dominus . Dimissis itaque sermonum eorum tortionibus, quibus in his usi sunt, et a longe garrulis sermocinationibus ipsorum aue dicto, sanctorum Patrum saporis [a 1Kb] delectemur opinionibus. Deum igitur omnes nobis in humana forma in mundum profectum a multimodo nos idolorum errore liberasse monstrauerunt: sic prophetice prolocutiones promulgauerunt, sic apostolica gratia explanauit. Hac nos doctrina non in persuasibilibus humane  sapientie uerbis, sed in ostensione spiritus, sicut scriptum est, certificati sumus. Non enim nos sermonum suasiones sic habere fecerunt: paganorum enim est hoc; sed ipsarum rerum que confirmate sunt [consummate] ueritas. Nam ubi est peruiciosa demoniorum acies? ubi inanes et exsecrande idolorum immolationes? ubi falsi nominis deorum deceptorie animarumque corruptrices diuinationes? Ubi debacchationes ueneris, et sacra mysteria Cereris, atque Diane hospiticidia? Ubi Dionysii uesane festiuitates cum illicita uirorum uesania, et nuncupati Mithre iusta imbutio? Ubi subtus terram et supra terram facta et eria homicidia uocatorum  deorum taliter delectantium? Nonne omnia unigeniti Filii Dei aduentu perierunt, et finem profanissimum susceperunt? Nonne pulchre quondam dedicata eorum templa, nunc imperatoriis elisa iussis et ad terram prostrata sunt? Nonne memorie ipsorum ab omnium corde Christianorum disparuerunt, et illud prophetie ipsis rebus factum aspicitur; uidelicet: Repleta est terra cognoscendi Dominum quasi aqua multa que operit mare ? Adoremus igitur Dominum qui apparuit, et ab hoc nos seuissimo liberauit errore. Hymnum dicamus ipsius infinite misericordie, predicemus Ecclesie nostre altissimo monti horribilem et ineffabilem dispensationis eius condescensum [consensum]. Exaltemus uoces in fortitudine, et ne parcamus magnificentiam maiestatis  eius incomprehensibilem, scilicet affectum quem erga nos exhibuit, enarrantes. Dicamus ad eum et nos cum propheta: Quis Deus sicut tu, auferens iniquitates, et occultans peccata residuis hereditatis tue ? Preterea choros ducamus cum presenti sacro commercio, aue illi affati tanquam gaudii brauium tribuentes. Gaude igitur, sacratissimum collegium diuini ac sacrati conuentus. Gaudete, sanctorum Patrum sanctissimi propugnatores. Gaude sine mendacio congregatio, in cuius medio Deus inambulat, sicut scriptum est . Gaude, concilium spiritali apparitione refertum: ex qua qui illustratur, non offendet ad lapidem heretice falseque locutionis spiritales anime pedes. Gaude, speculator diuinarum indagationum; quem  qui modeste sequitur, a minitante romphea eruitur. Gaude, semper floride paradise, in cuius medio uite lignum plantatum est, per quadripartitam euangeliorum tabulam presidens. Gaude, aurea ignitaque columna in nouum Dei Isrel, lucidis dogmatum doctrinis ab Aegyptiaca manu, id est heretizantium errore liberans, et ad terram repromissionis Patrum orthodoxia deducens. Audacter in ostensione ueritatis et fiducialiter age. Reuelata facie gloriam sacre et catholice Ecclesie predica. Supra petram stabilis conuersationis uersatiles quorumdam mentes doctrinis confirma.

Tuque, precipue o sanctorum Patrum concors et sacratissime preco, atque instantis nostri cetus exarche, qui sublimem nobis per Christum thronum  adornas, magni et primi pastoris diligentissimum speculum, spiritus mundissimum habitaculum, rectissima orthodoxorum dogmatum ponderatio, politaque in Christo conuersationis habite regule nominatissima lucerna, et septem candelabrorum luminibus tota fulgidissima. Resplendere fac nobis tanquam ex inuisibili candelabro sacre cathedre euidentissimorum uerborum perspicuitates. Distrihue autem et esurientibus uiuificum diuini magisterii panem, et nutri populum in extranea terra uagum effectum heretici incolatus. Efficere nobis nouus Ioseph frumenti dator, et ambiguitates scripturalium explanans enigmatum, opimis nos et spiritalibus interpretationibus nutri. Eleua oculos tuos, et uide super  te collectos filios tuos, qui luporum congressionibus dispersi sunt. Plenum tibi esse omne sacratissimum hoc diuino decreto templum conspicitur. Crebro mentis tue saltu bestiarum preoccupa impetus, et hos preueniens sapientia tua exclude. Semper ouili tuo tranquillitatem concilia. Premium autem hoc frequentibus ac bene sonantibus ad Deum emissis orationibus, ut tibi in multitudinem augeatur secundum repromissiones que sunt in Abraham instar astrorum numeri facte. Gaude uero et tu, Nicensium inclyta urbs, inter metropoles opinatissimum nomen, Bithyniensium prouincie gloriosissime primitie: que prius quidem sanctorum decem et octo trecentorumque deiferorum Patrum uestigiis sanctificata es, nunc autem horum successorum eque  trecentorum cum quinque decadibus numerum complentium, ac reuerendorum monachorum qui pene innumerabilis sunt multitudinis, eisdem benedictionibus [benedictionum] circumdata es gratiis. In te quippe orthodoxie [orthodoxe fidei] fundamentum a quadam satanica subuersione concussum perecliturum [periclitaturum: forte deest, sed non], stabilimentum sine perturbatione percepit. In te feram illam et immitem bestiam, Arium scilicet, diuinus ille Patrum chorus sacris Scripturarum expansis captauit retibus, et terribilibus anathematibus perculit, et hinc Filium Dei et Patris, Dominum et consubstantialem gignenti, omnis natura hominum predicare didicimus; et idcirco presens sacratissimum compactum huius numerosi conuentus  dualitas piorum imperatorum consolidans colligi sanxit, Irene uidelicet noua Helena cum filio proprio Constantino nouo, quos in te Spiritus gratia, que tunc et nunc sanctis illuxit Patribus, conseruet per largissima tempora, imperturbabile donans eis imperium, hostiumque nationes ante pedes prosternat, quatenus nobis bonorum copia non deficiat. Gaude itaque in his, o metropoleon inclyta species; quoniam in te nobis et primo bonorum exordium, et nunc finis exortus est, uenerabilium nimirum imaginum catholice Ecclesie prisca traditio in suis terminis restituta. Nunc uero letatur celum, et nubes stillant iustitiam. Nunc medius paries macerie dis solutus est unitione dissensionis concessa, et in unius assensionis conspirationem quaternitas orbis  terre collecta est. Nunc multe que in diuersa trahebant, conuenerunt opiniones, et consonus hymnus a finibus terre usque ad fines terre Deo dirigitur. Gaude igitur tripudians super his et tu, catholica Ecclesia in toto terrarum orbe diffusa. Duc choros exsultans super filiorum tuorum conuentu: depone diuisionis pannos, et induere integra orthodoxe tunica unitatis. Iam non poneris opprobrium inimicis tuis, subsannatio et derisio populis qui in circuitu tuo sunt. Non iam timebis contemptus hominum, Hebreorum scilicet et Agarenorum, qui sine Deo et sacra initiatione consistunt, quasi tibi non fuerit perfectio fidei doctrinis apostolicis tradita. Iam non ab hereticorum ore criminaberis  quasi recesseris ab uno Deo propter decentissimum honorem erga ipsius amicos exhibitum. Iam non reputaberis idolorum similis templis propter sacratissimarum in te imaginum erectionem effectam. Decet enim te tanquam regi seculorum Filio et uerbo Dei nuptam, in carne ipsius dispensationis humanam formam habentem anthropomorphon imaginem per picturam ferre, ut innotescat quod regia sponsa sis. Decet enim Dei genitricis Matris Christi qui te desponsauit, imaginem tuis sacratissimis parietibus factam in pictura et musiuorum opere [in pictura facta ex musiuorum opere] ferre: quatenus gratia que tibi per hanc illuxit, tacita predicatione communiter cunctis populis predicetur. Nisi enim ex hac incarnaretur, quomodo tam specioso sponso  tu spiritali copula iungereris? Decet enim te et omnium sanctorum apostolorum, et prophetarum, confessorum, patriarcharum, et sanctorum Patrum, studiosorum quoque [a 1Kb] ac martyrum, et totius pii collegii formatas imagines interius in picturarum confectionibus ferre: quatenus ipsa perfectionem orientis qui te ab alto circumfulsit, omni uisione ostentes. Aliis quidem tuam quodammodo prenuntiantibus uocationem, et prophetiis suis sponso quasi quibusdam dotibus antea desponsantibus; aliis uero euangelicum tibi ministrantibus uerbum, et per uniuersam terram dispersa rationabilia tibi ouilia colligentibus; aliis autem suis quasi sudoribus per eamdem in dogmatibus diligentiam incorruptibilitatem gregibus tuis mercantibus; porro aliis sanguinibus  suis erga te sinceram affectionem etiam usque ad mortem conseruantibus, et hoc modo certitudinem in te ueritatis demonstrantibus. Quibus cum denis millibus celestium angelorum coronam ferens, et amplissime predicans, enuntia uirtutes eius qui de tenebris te idololatrici erroris uocauit in admirabile lumen suum, id est, in se ac Patrem qui sine initio est, atque in consempiternum et consubstantialem Spiritum suum, in unam scilicet que est super omnem principatum, naturam, fidem et confessionem. Cui gloria et imperium nunc et in uniuersa secula seculorum. Amen.

Per cuncta sanctissimo et beatissimo fratri et comministro, domino Adriano pape senioris Rome, Tarasius misericordia Dei episcopus Constantinopoleos  noue Rome in Domino salutem.

Sufficeret quidem salutaris dispensatio magni De, et Saluatoris nostri Iesu Christi ad pacem, unanimitatem et concordiam omnibus Christianis. Ipse namque post ex mortuis resurrectionem apostolis suis insufflans ait: Pacem meam do uobis, pacem meam relinquo uobis . Cuius rei gratia contestans omnibus nobis ille qui raptus in tertium celum, et in paradisum ingressus audiuit arcana uerba, Paulus scilicet diuinus apostolus asseruit dicens: Christus est pax nostra, qui fecit utraque unum; et medium parietem macerie dissoluens [dissoluit], inimicitiam in carne sua . Et rursus Thessalonicensibus  precipiens ait: Itaque, fratres, state, et tenete traditiones quas didicistis siue per sermonem, siue per epistolam nostram . Sed quoniam inimicus qui ab initio nequam est diabolus, non dimisit per diuersa tempora edificatam supra fundamentum apostolorum et prophetarum Ecclesiam secundum quod sibi uisum est, discindere atque disrumpere, semet inferens per quosdam se sequentes uiros malos, et zizania superseminare in regione hac, que culta est a tubis Spiritus, apostolis scilicet sanctis: ipsi enim uirtute ex alto accepta, et hac diuine sulcis operationis proscissa, escam eterne uite reliquerunt his qui per ipsos crediderunt, carpendam; horum deiloquam doctrinam sancti Patres nostri, qui huius pastores et custodes per singula fuere tempora,  suscipientes, zizania, id est hereses et nouitates addititias [subreptas] atque introductas radicitus exciderunt: et messem mundam aruo conseruauerunt. uestra ergo fraterna et summo pontificio decorata sanctitas cum his per deiloquas suas doctrinas quodammodo sermocinata, et ab eis accepto ueritatis uerbo, spinosas herbas que nunc germinauerunt, fidelissimorum et pacificorum imperatorum ueritati concordans, euellere machera Spiritus festinauit, mittens secundum scriptam sibi petitionem nostram ad uniuersalem synodum faciendam equiuocos uiros principis apostolorum Petri. Quibus aduenientibus, pii et tranquillissimi imperatores nostri eos benigne suscipientes, ad nos iubebant mitti, per eos litteras uestras nobis suscipientibus. Et locuti cum illis que  conueniebant, aduocauimus et eos qui ab Oriente uenerant sacerdotio decoratos uiros, Ioannem et Thomam, uerbi et scientie participes, atque reuerentia et modestia perornatos: adorant enim hic et ipsi per idem tempus peruenientes. Itaque congregatis omnibus Deo amabilibus episcopis huius dieceseos, per nutum et diuinum zelum fidelissimorum et piorum imperatorum, sessio synodi facta est. Sed quidam ex insensatis sensibus moti, turbationemque intra se facientes, exsurgere nos fecerunt e consessu: et prohibiti, anno uno taciti mansimus. At uero anno transacto, rursus Deo amabiles episcopi congregari in Nicensium clara metropoli Bithyniensium prouincie a piis imperatoribus nostris iussi sunt. Siquidem et nos comites nobis asciscentes Deo amabiles  uiros et loci seruatores uestros, similiter et eos qui de Oriente uenerant, perreximus ad eamdem metropolim. Qui cum omnes sedissemus, caput fecimus Christum. Iacebat enim in sancta sede Euangelium sanctum, contestans omnibus nobis sacratis uiris qui conueneramus: Iudicium iustum iudicate : Iudicate inter sanctam Dei Ecclesiam et nouitatem que facta est. Et cum prelate primitus uestre fraterne sanctitatis littere legerentur, prestolabantur omnes [Gr., communi considebamus corona omnes], spiritalibus eduliis tanquam in regalibus cenis fruentes, que Christus per litteras tuas epulantibus preparabat: et sicut oculus totum corpus ad rectitudinis  et ueritatis semitam ostendebas. Sic ergo dirupta membra in unum conueniebant; sic uera consonantia confirmabatur; sic catholica Ecclesia unitatem recipiebat. Cum quibus et earum que de Orientali diecesi misse sunt nobis littere, lectione facta, integra paterne traditionis pulchritudo demonstrabatur, ac uis ueritatis roborabatur, propositis uidelicet lectioni plurimis testimoniis Patrum. His itaque gestis predicabatur a nobis omnibus, qui heneplacito Dei congregati eramus, recta et irreprehensibilis confessio, que nobis missa est a uobis, et per relationem etiam piis imperatoribus nostris. Et omnes heretice illius prauitatis heresiarche, et qui eos secuti sunt, et inconuertibiliter uitam suam finierunt, pari depositione [hoc est, religionis officio]  damnati sunt cum his qui ante catholice heretici fuerunt Ecclesie [in cathol. Eccl. hereses amplexi sunt]. Qui enim in uita sua presentes fuere, salutem [adhuc superstites erant, sal.] suam per scriptos a se libellos confessi sunt. Et nequaquam dimisit Christus Deus noster, petra nimirum in qua stabiliti sumus, desuper contextamper totum tunicam, id est Ecclesiam suam, que ab ipso et per [Gr., et cod. Iol., super] ipsum edificata est, discissam et diruptam; sed nec membra alias atque aliter sese mouentia. Quin potius una cum ueteribus heresibus etiam errorem uane [Gr., noue] prauitatis eorum, qui Christianos accusantes contra uenerabiles imagines rabide latrant, uerbo gratie sue destruxit, et gladio spiritus pupugit. Et satisfacti sumus per omnia, et  per experimentum cognouimus, quia ualet super omnia ueritas, et uincit secundum non mentientem dicentis uocem. Resistit autem ei uniuersorum nullus [Gr., omnino nichil], et est robustissima, ita ut eleuetur contra omnes inimicos; et eorum qui resistunt sibi, legiones dissoluit. Ecce enim, ecce labia quidem falsa loquentium cessauerunt, et caligo procacium uituperationum quieuit, illuxit autem ueritatis dogmatum speciositas, undique abiecta heretica infamia. Et Ecclesia ornamentum suum sortita est, et accepit requiem ex opprimentibus se doloribus. Immobilis enim est et inexpugnabilis: aduersus cuius fidem porte inferi et infidelitatis preualere non poterunt, sicut ex Dominica uoce audiuimus : Et repletum est gaudio os nostrum, et lingua nostra  exsultatione : et facti sumus letantes in Ecclesia, cui presidemus secundum Dei uoluntatem. Hec itaque facta sunt Christo, qui super omnia Deus noster est, uolente, per orthodoxos et fortissimos imperatores nostros. Ipsi enim in omni loco uenerabiles imagines erexerunt, tam scilicet in celeberrimis templis, quam in regalibus palatiis suis. Quibus Dominus Deus uicissitudinem tribuat, exaltans cornu regni eorum tam ad pacem Ecclesiarum suarum, quam ad salutem omnium Christianorum. Et sit nomen eius benedictum in secula seculorum. Amen.

 Per omnia sanctissimo et beatissimo fratri et comministro Adriano pape senioris Rome Tarasius indignus episcopus Constantinopoleos noue Rome in Domino salutem.

Multifarie multisque modis, euangelice simul et apostolice atque paterne docemur sine auaritia habere mores in sacerdotii sanctificatione, et non aurum, non argentum, aut aliquid aliud usurpare super manus impositione omnis sacrati uiri, quemadmodum ostendemus in ordinatis inferius testimoniis, tam ex Scripture diuine assertionibus, quam ex paternis magisteriis assumptis. Qui enim manus imponunt, ministri sunt Spiritus, non uenditores Spiritus: gratis quippe accipientes gratiam Spiritus, gratis his qui a se percipiunt, dare precipiuntur, ex Dominica  uoce hanc libertatem [Gr., liberalitatem] adepti. Si quis autem conuictus fuerit pecunia hanc obtinuisse, abiectum fore ab ordine sancto promulgant huiusmodi: et licet nomine sacerdotium sortiatur, sed fallitur sermo in causa [in re]. Nemo enim seruire potest Deo et mammone, sicut ex Euangelio didicimus . Quia uero prophetice audiuimus Deo clamante: Sacerdotes, loquimini ad cor Ierusalem ; rursusque comminante atque dicente: Speculator si uiderit gladium uenientem, et non insonuerit tuba, et populus se non custodierit; et ueniens gladius acceperit ex eis animam, sanguinem de manu speculatoris requiram . Timorem ex silentio damnationis denuntiamus presulibus omnibus Ecclesiarum que apud nos sunt, ut cum fiducia  secundum diuinum Apostolum dicamus : Mundi sumus a sanguine preuaricantium canonicas dispositiones, et multo magis eorum qui per pecunias manus imposuerunt uel imponunt [Gr., uel manus impositionem acceperunt]; Petro diuino Apostolo, cuius cathedram sortita est fraterna sanctitas uestra, hos tanquam Simonem Magum deponente. Huius rei gratia non subterfugimus, quo minus annuntiemus ueritatem, custodientes et tenentes que a sanctis et laudatissimis Apostolis, et memorabilibus Patribus nostris canonice sunt prolata: et hos qui quid horum contempserint, abominamur. Igitur fraterna et summo sacerdotio decorata sanctitas uestra, iure ac secundum Dei uoluntatem pontificalem ordinans pietatem [Gr., sacrum hierarchicum gubernans ordinem],  opinatissimam habet gloriam. Dixit enim per prophetam primus et magnus summus sacerdos Christus Deus noster: uiuo ego, sed glorificantes me glorificabo . Nosti enim, uir desideriorum Spiritus, quia tolerabilior est Macedonii et eorum qui circa ipsum sunt, Spiritus impugnatorum impia heresis. Illis enim creaturam et seruum Dei ac Patris Spiritum delire fatentibus, isti sui ipsius eum, ut autumant, seruum efficiunt. Omnis enim dominus quod habuerit, si uoluerit, uenundat, siue seruum, siue aliud quid eorum que possidet. Similiter et qui emit, dominus uolens esse eius quod emerit, per pretium pecunie illud acquirit. Ita et qui hanc iniquam actionem operantur, detrahunt Spiritui sancto,  equaliter peccantes his qui blasphemant, dicentes, in Beelzebub eiicere demonia Christum . Atque ut uerius dicamus, Iude comparantur traditori, qui Dei occisoribus Iudeis pretio argenti Christum uenundedit. Cum ergo sanctus Spiritus consubstantialis sit Christo Deo nostro, eiusdem omnino et ipsi portionis erunt, ut ostensum est. Si uero non uenditur,  non est procul dubio in eis gratia Spiritus sancti, id est, sacerdotii sanctitas. Nam quod non acceperunt, non habent. Memores ergo sint sancti Petri, ad eum qui hoc studebat ita dicentis: Non est tibi pars, neque sors in sermone hoc . Si enim uenundatur sacerdotii dignitas, ergo superflua est apud ipsos uite probabilis actio, et in castitate  aliisque uirtutibus conuersatio. Superfluus est secundum ipsos etiam Paulus diuinus Apostolus docens, oportere episcopum irreprehensibilem esse, prudentem, ornatum, doctorem, continentem, sobrium, amplectentem eum qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere . Proferuntur [euanescunt] igitur hec omnia de uenditore ac emptore beneficii [sacerdotii]. Porro subiecta sanctorum testimonia alienum omnino a sacerdotio pronuntiant eum qui dederit aliquando uel acceperit in aliquo tempore, siue scilicet ante manus impositionem, siue in manus impositione, siue post manus impositionem. Accipere est enim, accipere quandocunque. Sed et omnes promotiones ecclesiasticas  auferunt in datione pecuniarum.


Canon sanctorum Apostolorum 29.

Si quis episcopus aut presbyter, aut diaconus per pecunias hanc obtinuerit dignitatem, deiiciatur et ipse et ordinator eius, et a communione modis omnibus abscindatur, sicut Simon Magus a me Petro.


De Actibus apostolorum .

Cum uidisset autem Simon, quia per impositionem manus apostolorum daretur Spiritus sanctus, obtulit eis pecuniam, dicens: Date et mihi hanc potestatem, ut cuicunque imposuero manus, accipiat Spiritum sanctum. Petrus autem dixit ad eum: Pecunia tua  tecum sit in perditionem, quia donum Dei existimasti pecunia possidere. Non est tibi pars, neque sors in sermone isto: cor enim tuum non est rectum coram Deo. Penitentiam itaque age ab hac nequitia tua, et roga Deum, si forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse.


Ex libro tertio Regnorum .

Non est reuersus Ieroboam de uia sua pessima, sed e contrario fecit de nouissimis populi sacerdotes excelsorum. Quicunque uolebat, implebat manum suam et fiebat sacerdos excelsorum: et propter hanc causam peccauit domus Ieroboam, et euersa est, et deleta desuper facie terre.


Ex libro quarto Regnorum , de lepra Giezi.


Reuersusque Naaman ad uirum Dei cum uniuerso comitatu suo, uenit et stetit coram eo, et ait: uere scio quod non sit Deus alius in uniuersa terra, nisi tantum in Isrel. Obsecro itaque, ut accipias benedictionem a seruo tuo. At ille respondit: uiuit Dominus, ante quem sto, quia non accipiam. Cumque uim faceret, penitus non acquieuit; et post pauca: Dixitque Giezi puer uiri Dei: Pepercit dominus meus Naaman Syro isti, ut non acciperet ab eo que attulit. uiuit Dominus, quia curram post eum, et accipiam ab eo aliquid: et secutus est Giezi post tergum Naaman. Et post pauca: Et dixit Naaman: Accipe talentum argenti et cegit eum, ligauitque duo talenta argenti in duobus saccis, et duplicia uestimenta. Et post alia:  Et dixit Eliseus: Unde uenit Giezi? Qui respondit: Non iuit seruus tuus quoquam. At ille ait: Nonne cor meum in presenti erat, quando reuersus est homo de curru suo in occursum tui? Nunc igitur accepisti argentum, et accepisti uestes, ut emas oliueta, et uineas, et oues, et boues, et seruos, et ancillas; sed lepra Naaman adherebit tibi et semini tuo in sempiternum: et egressus est ab eo leprosus quasi nix.


Ex sancti Basilii episcopi interpretatione in Isaiam. 

Legem dedit in adiutorium, ut dicant: Non sicut hoc de quo non licet dare munera. Hec uero lex non est sicut uerbum hoc quod est in uentriloquo:  non enim ad decetionem excogitata est, sicut illa, sed magistra est ueritatis: et illi quidem in argento [pro arg] diuinant. Hoc enim est quod deridetur, quia et argentum eis tribuunt mercedem fallacie hi qui decipiuntur. Hoc autem uerbum, id est legis, non est tale, ut munera dent pro eo. Nemo enim gratiam Dei uenundat. Gratis, inquit, accepistis, gratis date . uides, qualiter indignatus Petrus sit contra Simonem, pecuniam pro Spiritus sancti gratia offerentem? Pecunia tua, inquit, tecum sit in perditionem; quia existimasti donum Dei per pecuniam possidere . Non est ergo Euangelii sermo, sicut uerba que uenduntur a uentriloquis. Quid enim dabit quisquam dignum pro eis in commutationem? Audi Dauid hesitantem atque dicentem:  Quid retribuam Domino pro omnibus que retribuit mihi ? Non possunt ergo munera dari de hoc condigna gratie, que ab ipso est. Unum est donum dignum, custodia uidelicet eius quod donatum est. Qui dedit tibi thesaurum, non pretium repetit dati, sed custodiam dignam eius quod datum est.


Eiusdem ex epistola ad episcopos destinata qui sub ipso erant, ut non manus imponerent per pecunias.

Existimant se non peccare, quia non pariter cum manus impositione munus accipiunt. Accipere autem est, quandocunque accipiatur. Rogo ergo, ut hanc oblationem, imo uero terrenum commodum [inductionem in gehennam] deponatis, et ne manus talibus  contaminantes acceptionibus, uosmetipsos indignos faciatis celebrandi sanctas mysteria.


De uita S. Ioannis aurei oris.

Accessit ille qui longe nobis erat disputationis auctor, ad episcopos omnes, Eusebius uidelicet accusator sex reliquorum episcoporum, et postulans ut susciperetur in communionem. Contradicunt quidam episcoporum, non oportere illum in [ut] calumniatorem admitti. In his supplicauit dicens: Quoniam litis [lis] maiorem partem per duos annos examinauit [examinata est], et dilatio [causa] ad testes effecta est, deprecor uestram Deo amabilitatem ut mihi ab eo testes [Gr., ut a me testes] hodie tribuantur. Nam si et Antoninus episcopus mortuus est, qui accepto auro promouit; sed manent qui dederunt  et ordinati sunt. Sanxit presens concilium, ut requiratur negotium; inchoatur causa ex lectione monumentorum que primitus gesta sunt. Ingressi sunt testes: ingressi sunt et sex qui dederunt et ordinati sunt: in initio negabant. Cumque permanerent testes tam laici quam presbyteri, quibus uisum fuerat fidenter esse [Gr., uisi fuerant confidere] credendum; quedam autem et mulieres: etiam species pignorum prefati, et loca, et tempora, et quantitatem; non admodum bene conscientia sua disposita, ultronei confitentur absque multa necessitate: quia dedimus, confitemur, et facti sumus talem existimantes consequentiam [consuetudinem] esse, ut uideremur a curia publica liberari. Et nunc obsecramus ut, si quidem iustum est nos esse in ministerio  Ecclesie, simus: sin autem, saltem aurum quod dedimus, recipiamus: nam uxorum nostrarum quedam dedimus uasa. Ioannes ad hec repromittebat concilio, quia a curia quidem ego eos cum Deo liberabo, postulans imperatorem: uos autem precipite accipere illos quod dederunt, ab heredibus Antonini. Precepit synodus aurum quidem eos recipere ab heredibus Antonini, communicare autem intra altare, et esse priuatos sacerdotio: ne istis indulgentiam consecutis, consuetudo fieret Iudaica uel Aegyptia uendendi sacerdotium, uel emendi. Aiunt enim pestilentem et falsidicum patriarcham Iudeorum per singulos annos uel infra, archisynagogos per uices constituere causa colligende pecunie:  similiter et emulatorem huius, Aegyptiorum scilicet patriarcham; ut impleatur illud propheticum: Sacerdotes eius cum muneribus respondebant, et prophete illius cum argento diuinabant .


Ex canonibus sexcentorum triginta sanctorum Patrum, qui Chalcedone conuenerunt regula secunda.

Si quis episcopus per pecunias fecerit ordinationem, et sub pretio redegerit gratiam que non potest uendi, ordinaueritque per pecuniam episcopum, uel chorepiscopum, uel presbyterum, aut diaconum, uel quemlibet ex his qui connumerantur in clero; aut promouerit per pecunias dispensatorem, aut  defensorem, uel mansionarium, aut quemquam qui subiectus est regule, pro sui turpissimi lucri commodo: is quem hoc attentasse probatum fuerit, proprii gradus periculo subiacebit: et qui ordinatus est, nichil ex hac ordinatione aut promotione, que per negotiationem facta est, proficiat, sed sit alienus ea dignitate et sollicitudine, quam pecuniis quesiuit. Si quis uero mediator tam turpibus et nefandis datis uel acceptis exstiterit, siquidem clericus fuerit, proprio gradu decidat: si uero laicus aut monachus, anathematizetur.


Ex synodica epistola Gennadii sanctissimi archiepiscopi Constantinopoleos, et synodi que cum eo erat.

Sit igitur et est abiectus, et ab omni sacerdotali  dignitate atque officio alienus, et maledictioni anathematis subditus, tam qui possidere hoc sacerdotium per pecunias opinatur, quam is qui prebere id propter pecunias pollicetur, siue clericus, siue laicus sit: siue conuictus, siue non fuerit conuictus hoc facere. Non est enim possibile conuenire inconuenientia, neque cum Deo concordare mammona, uel eos qui huic seruiunt, seruire Deo. Dominica est etiam sententia hec que incunctanter asserit, non posse Deo seruire et mammone .


Ex canonibus sancte sexte synodi regula uigesima secunda [a 1Kb] .

Eos qui per pecunias ordinati sunt, siue episcopi,  siue quicunque clerici, et non secundum probationem et uite optionem, deponi precipimus: sed et illos qui hos ordinasse noscuntur. Audiamus hec omnia, et auribus percipiamus, non solum summi sacerdotes et sacerdotes et qui in clero connumerantur, sed et omnes qui orbem habitamus terrarum. Oportet enim abundantius nos intendere his que audiuntur, ne forte defluamus: Quia non corruptibilibus argento et auro redempti sumus de uana nostra traditionis paterne conuersatione, sed pretioso sanguine Agni immaculati et incontaminati Iesu Christi . Sic nos doceto, uir sacratissime, sequi diuinam Scripturam, et euangelica, apostolica, canonica, et paterna precepta. Obedimus enim uerbis oris uestri. Super excelsa conscende, exalta in fortitudine  uocem tuam: abi in latitudine, predica cum fiducia, ut auferatur et in abolitionem ueniat impositio manus que per pecunias fit: necnon et quidquid hanc propter auaritiam, iniustitiam et acquisitionem, turpis lucri gratia sequitur. Hac enim una cum his que cum illa conueniunt, a populo acquisitionis qui nomine Christi censetur, et gratis consecutus est redemptionem, ablata, omnia contagia que nequitiam sequuntur, radicitus amputabuntur, et sacerdotes ut palma florebunt, Christi odorem his qui salui fiunt inspirantes, et Ecclesie triumphale carmen canentes: Abstulit Dominus iniustitias tuas  ex te. Quin et eos qui carpunt dulcedine replentes, et multiplicantes illos in terra [a 9Kb] pingui [senecta uberi], longeue, inquam, illius uite ac incorruptibilis heredes monstrantes.

Deo colendissimo comministro domino Ioanni presbytero et hegumeno seu anachorete [Gr., et anachorete, curarum scilicet mundanarum contemptori], Tarasius indignus episcopus Constantinopoleos noue Rome in Domino salutem.

Qui ex fluentis diuini Spiritus irrigatus, et inspiratione huius est illustratus, Dauid ille scilicet inter reges propheta et inter prophetas rex, laudans dicebat: Initio cognoui de testimoniis tuis, quoniam in eternum fundasti ea . Sine mendacio itaque his qui intellectum habent, est hymnodia hec,  et firma his qui concinunt eam. Ait enim inspector Dei Moyses de omni diuine Scripture affatu: In illis non est addere, et ab illis non est auferre . Qui ergo scrutabiliter et non transitorie omnibus sacris Scripturis et paternis doctrinis incumbunt, et lectioni horum intendunt, et mentem suam pietati et ueritati infigunt et non ad propriam hanc uoluntatem referunt, illuminantur mirabiliter a montibus eternis, illustrati ab euangelicis et apostolicis preceptis. Montes enim hec Psalmista nominat , quoniam in his meditantes et inambulantes, ad celestia pertransimus: eternos autem, quia non recentia nec temporalia, sed ab origine mundi predicta sunt [Gr., ante mundi constitutionem dicta sunt]; quanquam nouissimis temporibus  prolata sint a predicatoribus euangelice predicationis. Nos ergo, uir desideriorum, eorum uidelicet que sunt Spiritus, Deo te a iuuentute cognoscentes deditum, paucos cordis nostri motus et uoluntates ad animi alacritatem commendamus: plura quippe silentio honorentur. Utique auditum est a uobis de synodo que facta est beneplacito Dei in Nicensium urbe: ad quam uidelicet synodum nos et sacrati uiri et loci seruatores tam pape senioris Rome, quam Orientis sanctissimorum principum sacerdotum conuenimus; necnon et Deo amabiles episcopi plurimi secundum preceptionem piorum imperatorum nostrorum. Similiter et reuerendi archimandrite et hegumeni, et multitudo monachorum.  Cumque multa inter nos dicerentur, quod uerum et placitum est Deo, sancitum est; et secundum priscam legislationem sanctorum Patrum nostrorum Ecclesia recepit imaginum picturam et titulos, ad superiorem sensum [eleuationem animi] et memoriam mentis nostre, ac participationem cuiusdam sanctificationis. Quidquid enim sanctum Euangelium per lectionem insinuat nobis, id ipsum et imagines; et quidquid gestorum libri de passionibus martyrum narrant, similiter et imagines: et has salutamus tanquam formas primitiuorum, et nichil aliud, profecto in unum Deum in Trinitate laudandum credentes, et ipsi soli seruientes. Expetimus etiam intercessiones intemerate domine  nostre sancte Dei genitricis, sanctorumque angelorum, et omnium sanctorum Patrum nostrorum. His ita se habentibus, questa est synodo pars maior reuerendorum monachorum [episcoporum]. Sed et nos presciuimus querelam istam, quia plures episcoporum pecuniis obtinuerunt sacerdotium: et licet peccatis nostris obcecemur [implicemur], et horum retibus constringamur, in quibus propitius nobis sit Deus: attamen euangelicorum mandatorum et canonicarum preceptionum cognitionem percepimus, et in munda conscientia, et simplici corde, et in more sine auaritia, et imperturbabili ad Deum habito, canonicum [Gr., conscientia alacriter erigente se ad Deum, can.] per omnia sequi optamus preceptum: et comprehendimus [submisimus] nosmetipsos,  inclinauimus ad seruiendum euangelicis atque apostolicis et paternis dispositionibus: decertantes ut hi qui sacerdotium sortiti sunt, sic degant et uiuant et conuersentur, sed et omnes qui Christi nomine uocitantur. At si quidam non acquieuerint preceptis istis, communicator talium qui dicuntur quidem, non autem sunt sacerdotes, esse non patior, sed alienus ab horum sum portione: et mihi quidem protestari hec non pigrum, ipsis autem tutum. Diuini ergo canones dantem uel accipientem in ordinatione sacerdotii, deponunt, et persequuntur [expellunt] a sacerdotali dignitate. Inspector Dei Moyses, ut dixi, clamat: In illis, inquiens, non est addendum, et ab eis non est auferendum . Similiter et hymnographus Dauid psallit, et nos cum illo: Ab initio cognoui de testimoniis tuis, quia in eternum fundasti ea . Et quis ad hec resistendi idoneus? nisi forte infatuetur sensu, et diuinis uelit illudere. Iam enim fundata sunt testimonia Dei, et radicata sunt in Ecclesia eius: licet quidam temporaliter non obedientes, minime custodiant ea. Illa ergo in eternum manent; et beati qui scrutantur ea, et his obediunt: et ue qui non obediunt. Omnis ergo episcopus, uel presbyter, aut diaconus conuictus, quod per pecunias manus impositionem dederit uel acceperit, a sacerdotio decidit. Fortassis autem dicunt aliqui, quia penitentiam agimus pro peccato, et Deus ignoscit illud. Ita et ego dico, quia et omnes agentes penitentiam Deus suscipit, et indulget  per penitentiam peccata que iam patrata sunt. Noui enim et Dauid adulterio depressum et homicidio , sed acta penitentia receptum, et diuino testimonio approbatum: Inueni Dauid, inquit, filium Iesse, uirum secundum cor meum, qui faciet omnes uoluntates meas : et sancta Dauid prophetice testimonium habentia: perspicuum ergo est, per penitentiam eum fuisse correctum [Gr., persp. ubi is per penitentiam correctus est]. Sed iterum noui audisse illum a Deo: Non tu edificabis mihi domum, quia uir sanguinum es . Noui Manassem per confessionem ab impietate dimissum . Noui et meretrices et publicanos receptos per penitentiam  : uerum nullum ex his in sacerdotii dignitate numeratum, nisi forte id ante baptisma commiserit. Noui et monachos aliquot, cum in mundo essent, omni libidine conspurcatos; cum autem solitarie uiuerent, tanquam faces in orbe resplenduisse [fornicatione detentos, effectos autem monachos sicut luminaria in mundo per studiosam uitam lucentes]: nullum tamen ex his in sacerdotem ordinatum. Quod si autem id semel atque iterum factum est, non tamen confestim legem in Ecclesia prescribit. Scimus sanctam [almam] Mariam [a 1Kb] prius meretricem fuisse, postea factam continentem [fornicariam, rursus autem pudicam]: non tamen inter diaconas relata est. Quorsum uero hec dico? cum ueritatis sermonem cognoscam, et eum qui a diuinis  apostolis initiatus est, audacter clamantem [a diuinis apostolis et sanctis Patribus nostris edoctus audacter clam.] uideam : Quod quicunque per pecuniam ordinatus est episcopus, aut presbyter, aut diaconus, alienus est a sacerdotali dignitate: non enim diuini Spiritus gratia uenditur. Caiphaicum hoc studium est, Simoniaca hec machinatio, et aliena a sacerdotali sanctificatione. In scortatione aut adulterio si quispiam post baptisma fuerit deprehensus, diuini canones illum ad sacerdotium non admittunt: quin etiam si quispiam promotus ad sacerdotium, tale [Gr., prom. est ad sacerdotium qui tale] aliquid fecerit, confestim eiicitur. Omnis igitur uir qui in penitentia perdurat, per bonitatem et mansuetudinem Dei ueniam peccatorum suorum  obtinet, quemadmodum etiam in superioribus demonstrauimus. Nouatum autem, et eius impie heresis asseclas anathematizo, utpote qui iniurius sit aduersus penitentiam, et mansuetudinem Dei eleuet. Quare eius opinionis sum, ut confitear recipiendum episcopum per pecunias ordinatum modo peniteat: bonus enim Deus est in omnibus, et uiscera eius aperta sunt super omnem hominem penitentem, quem etiam in regnum suum inducit. Sed quoniam iuxta diuinum Apostolum , episcopus inculpabilis [irreprehensibilis] esse debet: qui propter pecunias aliquem ordinat, aut ab aliis ordinatur, alienus est a sacerdotali dignitate, ut omnes nouimus quicunque Ecclesie alumni sumus. Ergo bona et laudabilis penitentia que ad Deum ducit, et a peccatis  liberat. Et ego quoque misericordia indigeo: noui enim Dei mansuetudinem, qui omnem ad se uenientem recipit. Dixit enim per prophetam: Tu primus dic peccata tua, ut iustificeris . Et: Dixi: Eloquar iniquitatem meam coram Domino, et tu remisisti impietatem cordis mei . Et: Pro ea orabit ad te omnis sanctus in tempore opportuno . [Gr., add. Et Corinthium qui fornicatus est, noui a diuino apostolo Paulo receptum, non tamen euectum ad sacerdotium.] Nam si pater, filio peregere existente, et rem impie et inique agente, redeuntem iterum ad se naturali amore prosequitur,  quanto magis Deus omnium nostrum pater, omnem penitentem suscipiet in ulnis suis, cum sit singulariter misericors! Non enim mortem petit peccatoris, sed magis ut conuertatur et uiuat . Quemadmodum etiam in Euangelio ab ipsa Domini uoce per parabolam de prodigo, et postea penitente , instructi sumus, a Patre celesti recepto in celis [b 1Kb] . Gaudet enim super omnem hominem agentem penitentiam. Penitentia insignis est armatura, magna salutis uia, et hospitii regni celorum dispensatrix [Gr., regni cel. conciliatrix: cod. Iol. reconciliatio regni cel.], incorruptibilis uie dux, martyricorum certaminum equiparatio, ad Deum uiam indicans, et cum ipso nos esse faciens; humani generis baculus, cadentium et lapsorum surrectio.  Beati qui hanc amplectuntur, et huic adherent. Qui hanc exercent, cum angelis uitam equalem ducunt, ab omni malo declinant, et bonum faciunt. Penitentia est coalumna et familiaris dilectionis [collactanea et cohabitatrix caritatis], eleemosyne [Gr. add. orationis] ieiunii, abstinentie, temperantie, probitatis, honestatis, mansuetudinis: et ut uerum uno uerbo dicam, hec omnia pollet penitentia [Gr., hec omnia est penit.]. Si quis autem hanc contaminat et contemnit, non inter seruatos, sed inter perditos numerandus est, quorum uermis non moritur, et ignis non exstinguitur. A quibus liberemur, digni habiti promissis bonis misericordia et miserationibus Christi Dei nostri. Hec a nobis predicantur, uir sanctissime, si forte fuerint, qui  nos quoque infamare uoluerint. Nouimus enim te singularem admonitionem [Gr. et cod. Iol., receptaculum] et cultorem euangelicarum et apostolicarum, canonicarumque iussionum. Quamobrem audacius quoque ad te ista scribimus, cupimusque ut ea monachis, et ascetis, uirisque omnibus [Gr., uirisque secularibus] religiosis, cum quibus tibi commercium est, significes [Gr. add. si uero etiam libuerit, ostendas]: et ut in orationibus tuis celipetis nostri memor sis, obnixe rogamus, quo ex circumdantibus nos undique malis tandem aliquando liberemur. Urgent enim et intus et extra insultationes, a quibus misericordia Dei sumus liberati, et posthac quoque nos euasuros confidimus. Quamobrem iterum atque iterum dicimus, ora, precare o amice uir Dei et noster,  imo potius pater: scimus enim quod affectu eo erga nos affectus es, quo pater erga liberos suos. Deus pacis, qui et remota et propinqua ad se conuocat, uitam nostram in pace conseruet, et omnes illos qui eum colunt et admirantur, nomenque illius inuocant, saluos faciat intercessione et precibus domine nostre sancte Dei genitricis, et omnium sanctorum. Amen. Omnes fratres qui ad uos peruenerint, nostro nomine salutes uelim, ut et ipsi uobiscum pro nobis orent.


 [a 1Kb] Quomodo intelligendum sit Dei nomen esse incommunicabile, et omnem propheticam locutionem, que inuehitur in idola.

Qui in tertium penetrauit celum, et paradisum ingressus audiuit arcana uerba ; qui ab Ierusalem per circuitum usque ad Illyricum predicauit Euangelium , Paulos diuinus apostolus impiam et inanem gentilium superstitionem redarguens ait: Mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium: et coluerunt, et seruierunt creature potius quam Creatori . Iuxta hunc igitur sensum intelligere est, quod incommunicabile Dei nomen lignis et lapidibus adaptarunt: hoc enim illi fecerunt, qui ab omni Dei  cultu fuere alieni, et qui ex Hebreis dementes a Deo defecerunt. Commissi sunt enim inter gentes, et didicerunt opera eorum. Et relicto inuisibili, incomprehensibili, et opifice omnium Deo nostro, immolauerunt demoniis, Baal, Astarte, Chamos, Apollini et Ioui, Diane et ueneri, Baccho et Mercurio, et plurimis aliis; et horum idola deos appellarunt; sed et uolucrum et quadrupedum et serpentium. Quapropter idem Apostolus: Tradidit, inquit, illos Deus in reprobum sensum, ut faciant ea que non conueniunt, repletos omni iniquitate, malitia, nequitia, auaritia; plenos inuidia, homicidio, contentione; susurrones, detractores, Deo odibiles, superbos, elatos, inuentores malorum. 

Propterea Deus legem dedit per Moysen: deinde  prophetas aduentum prenuntiantes Saluatoris Christi Dei nostri, necnon arguentes, minitantes, admonentes, cohortantes, ut ii redirent ad agnitionem ueritatis, et posthabita creatura seruirent Deo uiuo et uero, cuius nomen cum creaturis et simulacris idolicis communicari non potest. Ait namque Apostolus: Que societas luci ad tenebras? que autem conuentio Christi ad Belial ? uerum neque lex, neque prophete eos conuertere potuerunt; permanserunt enim in perditione sua. Aduenit ergo qui predictus erat a prophetis, ipsius Dei uerbum, ceternus Patri, uerusque Deus, assumpta carne ex intemerata Dei genitrice semper uirgine Maria, et factus est homo nobis similis excepto peccato, ut nos ab errore idolorum liberaret, et a diaboli seruitute  eriperet. Expletis ergo omnibus sue dispensationis mysteriis, passus carne in cruce, et sepultus, et resurgens, et ascendens in celos, unde descenderat, omni illa impuritate et abominatione nos liberauit, missis sanctis suis apostolis et discipulis ad omnes gentes, accepta ab eis, quemadmodum ipsis promiserat, uirtute ex alto, Spiritu Domino, uiuificante et omnipotente, qui ex Patre per Filium procedit. Per quem facti potentes opere et sermone, genus humanum ab inani idolorum cultu liberarunt; docentes nos credere in unum Deum qui in Trinitate laudatur et glorificatur: tradentes etiam in Ecclesia symbola ipsi et successores ipsorum Patres  nostri celeberrimi. Que tenentes Christiani, signum uenerande crucis sanctum Euangelium scripto traditum, uenerabiles imagines per exprimentem rei figurationem, et quamplurima alia Deo dicata: eaque nobis admouentes, et cum affectu adorantes ac salutantes, sanctificationis ipsorum participes efficimur. Non tamen ad hec quasi ad deos accessere Christiani, quemadmodum ad idola gentiles. Absit id ab eis crimen: nuge sunt he, et uaniloquentia Ieonoclastarum. Ex quo etiam merito Christianorum accusatores appellantur. Cumque dementes sint, uana locuti sunt unusquisque ad proximum suum . Labia dolosa in corde, et in corde praua locuti sunt. Quod ea que aduersus idola pronuntiata sunt a lege diuina, prophetis et apostolis, in euangelicarum  rerum picturas male exceperunt, peruertentes sacram Scripturam iuxta propria desideria; nichil aliud intelligentes, quam ex idolis illis non esse nos per Christum Deum nostrum liberatos, aut saluatos. O hominum dementiam atque insaniam! quia sanctum a profano non distinxerunt. Nam Domini et sanctorum eius imaginem eodem quo demoniorum effigies nomine appellarunt. Proh improbitas hominum! ue ipsis, quod a Deo resilierunt. Etenim Christiani unum Deum colentes in Trinitate collandatum, et soli ipsi latriam offerentes, per sensibilia signa ducimur ad intelligibilia. Cum enim sensibiles simus, non aliter ad intelligibilia prouehimur, quam per sensibiles notas tum scripture ad meditandum, tum picture, qua res coloribus et lineamentis  exprimuntur. Hec enim in prototyporum omnium inducit et euehit recordationem: et alterum quidem auditu percipimus, alterum uero oculis contemplamur. Que ita se habent, ut alterum alterius notitiam inferat: habent etiam sine controuersia ut alterum alterius contineat declarationem, et iisdem afficiantur honoribus.

Ad clariorem autem rei intelligentiam alia quedam etiam apologie causa proponam. Omnium Dei creaturarum commune est, ut participatione aliqua inter se coniuncte sint affinitate: et quamuis alie aliis dignitate et ordine antecellant, res tamen omnes, communicatione quadam inter se iunguntur. Nam angeli cum sint pure mentes, ex nichilo producti sunt ab omnium rerum conditore Deo; similiter  et natura humana: sed et media est inter excellentiam et tenuitatem, celestium scilicet angelorum, rerumque terrenarum: uerum ut creature conueniunt inter se. Deinde angeli quidem pure sunt mentes et incorruptibiles, homo autem mortalis: sed cum sit mentis ac discipline capax, angelicam participat naturam. Rursus natura hominis nature ceterorum animalium est particeps, quod et ipse et ipsa caro, et comedunt, et dormiunt, terramque communem habent, et qua sumpti sumus, et in quam resoluimur usque ad transmutationem nostram ex corruptione in incorruptionem. Ita plane et quatuor elementa communi iuncta sunt  nexu, terra, aqua, er, ignis: et terra quidem sicca est et frigida, ignis siccus et calidus, aqua frigida et humida, er calidus et humidus: et conueniunt quidem terra et ignis, ut sicca; terra uero et aqua, ut frigida: simili modo et reliqua elementa communione hac inter se sociantur. Hinc etiam nostra corpora proportione horum quatuor elementorum ex quatuor humoribus constant, sanguine, pituita, flaua, et atra bili; et sanguis quidem calidus et humidus, proportione respondet eri: flaua bilis calida et sicca, et proportione respondet igni: atra bilis sicca et frigida, et proportione respondet terre: humor humidus et frigidus, et proportione respondet aque. Addam etiam ad maiorem explanationem: Dominus rex et imperator est; sed et imperium uestrum prefulget omnibus, et dignitate preemines cum domina et  imperatrice matre tua, uestroque nutui subditi omnes parent. Attamen homines estis, et definitione comprehendimini, quoniam omnis homo animal est rationale mortale, mentis et scientie capax: et Petrus enim et Paulus, et ceteri homines eamdem suscipiunt definitionem: hoc est, ea que sunt communia  hominibus, et uos habetis; estque uobis cum omnibus eadem natura communis. At uero Deus inuisibilis, incomprehensibilis, inuestigabilis, incircumscriptus, impassibilis, immortalis, solus Rex regum, et Dominus dominantium, nulla aut cum angelis, aut cum hominibus, aut cum alia creatura communicatione est coniunctus. Ipse enim opifex, cuncta uero creata: ipse prouidentia regit, reliqua omnia prouidentia reguntur. Extra igitur omnem creatam naturam est Deus: atque hac ratione nomen ipsius et incommunicabile. Idcirco et admirabilis Moyses peculiares tradidit litteras ad scribendum Dei nomen, quas ad alias uoces non usurpabant. Quod si uirtutes angelice, atque homines pii Deumque timentes participes Dei sunt, id eius gratia,  non natura habent. Cuius tu quoque fias particeps per bona opera. Et ipse imperium uestrum exaltet, et subuehat uos ad intelligenda et cogitanda que perducunt ad eternum ipsius regnum, miseratione sua et precibus sancte et immaculate domine nostre Dei genitricis, omniumque sanctorum eius. Amen.





CHRONOLOGIA SANCTI NICEPHORI EPISCOPI CONSTANTINOPOLITANI Anastasio Bibliothecario interprete






LECTORI.


Cum consensu omnium auctor huius Chronologie S. Nicephorus Constantinopolitanus episcopus asseratur, quem ex certissimis auctoribus diem obiisse anno Domini 828 in annal. Eccles. tom. IX refertur, necessario dicendum Theodotum Cassiteram, Antonium, Ioannem Syncellum, Methodium, Ignatium Eunuchum, qui post Nicephorum episcopi Constantinopolitani inferius in hac Chronologia recensentur, non a S. Nicephoro, sed ab Anastasio Bibliothecario, huius Chronologie interprete, qui tempore Ignatii uiuebat, adiectos fuisse


In Christi nomine incipit Chronologia Tripartita ex beato Nicephoro Constantinopolitano in Latinum olim conuersa per Anastasium apostolice sedis bibliothecarium, ad fidem Anastasiani exemplaris emendata et notis illustrata per Antonium Contium.



PARS PRIMA.



CAPUT PRIMUM.
[7Kb] 

 Adam etatis anno ducentesimo tricesimo genuit Seth, et postea uixit annis septingentis.

 Seth natus annos ducentos et quinque genuit Enos.

 Enos natus annos centum nonaginta genuit Cainam.

 Cainam natus annos centum septuaginta genuit Malaleel.

  Malaleel natus annos centum sexaginta quinque genuit Iared.

 Iared natus annos centum sexaginta duos genuit Enoch.

 Enoch natus annos centum sexaginta quinque genuit Mathusala.

 Mathusala natus annos centum octoginta septem genuit Lamech.

 Lamech natus annos centum octoginta octo genuit Ne.

  Ne natus annos quingentos genuit Sem, Cham, Iaphet.

 Et uixit ad diluuium usque, annis centum.

Anno sexcentesimo etatis Ne factum est diluuium.

 Anni uniuersi ab Adam usque ad diluuium, secundum Septuaginta, sunt bis mille ducenti quadraginta duo. Quem numerum testimonium ueritatis et ueterum Ecclesiarum omnium traditiones comprobant.



CAPUT II. 
3Kb] 

Post diluuium anno secundo Sem, filius Ne, natus annos centum genuit Arphaxat.

 Arphaxat natus annos centum triginta qumque genuit Cainam.

 Cainam natus annos centum triginta genuit Sala.

 Sala natus annos centum triginta genuit Heber.

 Heber natus annos centum triginta quatuor genuit Phalec.

 Phalec natus annos centum triginta genuit Rhagau.

 Diebus autem Phalec dispertita fuit terra, ideo et nomen Phalec Hebraica lingua partitionem significat.  Et tempore huius, illa turris substructio cepta; et ex uno antiquo sermone, uarie uoces deducte et diuersarum linguarum sua cuique genti attributa fuit, ut sacre littere docent.

 Rhagau, natus annos centum triginta duos genuit Seruch.

 Seruch natus annos centum triginta genuit Nachor.

 Nachor natus annos septuaginta nouem genuit Tharra.

 Tharra natus annos septuaginta genuit Abraham.

 Uniuersi ab Adam usque ad Abraham anni secundum LXX sunt ter mille trecenti uiginti quatuor.  A diluuio autem usque ad Abraham anni mille octoginta duo.



CAPUT III.
[5Kb]

Abraham agens annum septuagesimum quintum dignus fuit oraculo diuino et facta ipsi promissione [a 1Kb] .

A qua usque ad iter ex Aegypto, cuius dux fuit Moyses, sunt anni quadringenti triginta quemadmodum et Apostolus testatur inquiens: Testamentum Dei, lex post annos quadringentos triginta lata, non facit irritum ut aboleat promissionem . Et ipse in Exodo concordat Moyses cum ait: Habitatio autem filiorum Isrel, qua habitauerunt in Aegypto et in terra Chanaam, ipsi et patres eorum, anni quadringenti triginta . Hi autem per  partes ita colliguntur.

Abraham natus annos centum genuit Isaac.

Isaac natus annos sexaginta genuit Iacob.

Iacob natus annos octoginta septem genuit Leui.

Leui natus annos quadraginta quinque genuit Caath.

Caath natus annos sexaginta [b 1Kb] tres genuit Amram.

Amram natus annos septuaginta genuit Moysen.

Moyses natus annos octoginta eduxit populum ex Aegypto.

Colliguntur uniuersi a primo anno Abraham ad iter ex Aegypto anni quingenti quinque.

A diluuio uero anni mille quingenti octoginta septem.

Ab Adam uero secundum Septuaginta ter mille  octingenti uiginti nouem. Secundum alios, ter mille sexcenti nonaginta octo



CAPUT Iu.
[9Kb] 

Post hec prefuit populo Moyses in deserto annis quadraginta.

iehsu Naue annis uiginti septem.

Seniores annis triginta tribus.

Alienigene, seu  Philistiim annis octo.

Gothoniel ex tribu Iuda primus iudex, annis quadraginta.

Alienigene  annis octodecim.

Post quos, Aod ex tribu Ephraim, annis octoginta.

Alienigene, annis uiginti.

Debora et Barac, annis quadraginta.

Madiani annis septem.

 Gedeon annis quadraginta.

Abimelech annis tribus.

Thola annis uiginti tribus.

Ier uel Iair annis uiginti duobus.

 Ammonite annis octodecim.

Iephte annis sex.

Esebon [a 1Kb] annis septem.

Ailon .

Hunc non haberi apud LXX Interpretes; atqui hodie habetur in editione Aldina, Complutensi, etc. Sed dicimus uulgatam hodie editionem Grecam non esse illam meram editionem Septuaginta Interpretum, sed interpolatam ex aliis, iuxta Theodotionis et Origenis editionem, qui hunc sub obelo addidit.

Labdon  annis octo.

Alienigene [c 1Kb] annis quadraginta.

Samso annis uiginti.

Heli Sacerdos annis quadraginta.

Samuel et Saul annis quadraginta.

 Dauid regnauit annis quadraginta.

Uniuersi ab exitu Isrel ex Aegypto ad Dauid usque et una cum huius regni tempore, sunt anni sexcenti triginta.



CAPUT u.
[2Kb] 

Salomon regnauit annis quadraginta.

Roboam annis septemdecim.

 Abia annis tribus.

Asa annis duodecim.

Iosaphat annis uiginti quinque. His temporibus floruerunt  prophete Micheas, Elias, Eliseus.

Rex Ioram annis octo.

Ochozias anno uno; Gotholia mater Ochozie, annis septem.

Ioas annis quadraginta.

Amasias annis uiginti nouem.

[a 1Kb] Azarias, qui et Ozias, annis quinquaginta duobus. His temporibus floruerunt prophete Osee, Amos, Isaias, Ionas, Iel.

Rex Ioathan annis sedecim.

Achas annis sedecim.

Ezechias annis uiginti nouem.

Manasses annis quinquaginta quinque. Sub hoc, anno duodecimo, conditur Bizantium, que post Constantinopolis dicta est.  [b 1Kb] Amos annis duodecim.

Iosias annis triginta uno, et interregnum, [c 1Kb] , annis triginta secundum LXX, secundum Hebreos quinquaginta. His temporibus floruerunt prophete Ieremias, Sophonias et Baruch.

Rex Iachaz uel Ioachaz menses tres [d 1Kb] .

Eliacim annos duodecim [e 1Kb] . Regnauit hic annos undecim et paucos menses, et eius regni anno tertio facta est et secunda captiuitas.

Iechonias [f 1Kb] menses tres.

Sedechias annis undecim. Hunc, oculis effossis, Nabuchodonosor captiuum abduxit, et templum inflammatur post menses quinque a Nabuzarda, cum stetisset,  ex quo conditum fuerat, annis quadringentis uiginti quatuor [g 1Kb]


Apud Anastasium annis quadringentis triginta quatuor.

Uniuersi ab initio regni Salomonis usque ad captiuitatem sunt anni quadringenti quadraginta quinque.



CAPUT uI.
[2Kb]

Post captiuitatem autem Iudeorum abductorum Babylona et solitudinem loci anni sequuntur septuaginta. Hi complentur anno secundo Darii regis Persarum, qui populum illum captiuitate liberauit et instaurauit templum Hierosolymitanum.



CAPUT uII.
[1Kb]

 Primus rex Persarum fuit Cyrus annis triginta.

Cambyses annis septem.

Darius filius Hystaspis [h 1Kb] annis triginta sex.

Huius anno secundo  renouatum fuit templum Hierosolymitanum. Restant igitur anni Darii triginta quatuor.

Xerxes Darii filius regnauit annis uiginti octo [i 1Kb] .

Artabanes mensibus septem.

Artaxerxes Longimanus annis duodecim; huius tempore aiunt accidisse ea que de Esther et Mardocheo leguntur.

Xerxes alter mensibus duobus.

Sogdianus mensibus septem.

 Darius [a 1Kb] annis nouemdecim.

Artaxerxes Memnon Darii et Parisatidis filius annis quadraginta.

Artaxerxes, qui et Ochus, annis uiginti duobus [b 1Kb] .

Arses Ochi annis quatuor.

Darius Arsamis annis sex. Hoc sublato, et deleto imperio Persarum, Alexander Macedo regnauit annis sex, potitus rerum ante Darii interitum annis duodecim. Mortuus fuit Babylone annos natus triginta quinque, uel, ut alii tradiderunt, triginta sex. Rex igitur fuit annis septemdecim [c 1Kb] .

Subegit Barbaricas nationes numero uiginti duas, et Grecie ciuitates tredecim [d 1Kb] .

Mortuus  in Perside, florente imperio.

Uniuersi ab Adam usque ad mortem Alexandri,  anni quinquies mille centum septuaginta septem.



CAPUT uIII.
[1Kb]

Post mortem Alexandri Magni primus rex Alexandrie in Aegypto fuit Ptolemeus Lagi filius annis quadraginta.

Ptolemeus Philadelphus annis quadraginta octo. Hoc regnante sacri libri Hebreorum in linguam Grecam traducti fuerunt, et repositi in Bibliotheca Alexandrina. Pontificatus Eleazaris.

Ptolomeus Euergeta annis uiginti quinque.

Ptolomeus Philopator annis septemdecim.

Ptolomeus Epiphanes [e 1Kb] annis uiginti sex.

Huius temporibus ea gesta sunt que de Machabeis leguntur.

Ptolomeus Philometor annis triginta quinque.

Ptolomeus minor [f 1Kb] annis uiginti nouem.

Ptolemeus Physcon [g 1Kb] annis sedecim, mensibus sex.

Ptolemeus Alexander annis decem.

Ptolemeus frater huius annis octo.

 Ptolemeus, cognomento Dionysius [h 1Kb] annis triginta.

Cleopatra Ptolemei filia annis uiginti duobus.

Huius anno tertio primus occupauit regnum Rome C. Iulius Cesar, a quo omnes deinceps imperatores Romani Cesares appellati fuerunt.

Hic regnauit annis quatuor, mensibus septem.

Post Iulium regnauit Rome Cesar Augustus Octauianus annis quinquaginta sex, mensibus sex.

Ab hoc deinceps Antiocheni annos suos numerant.

Hic anno imperii sui decimo quinto, sublata Cleopatra, euertit regnum Ptolemeorum, qui illud in Aegypto tenuerant annis ducentis nonaginta septem.

 Summa a morte Alexandri usque ad Christum natum anni ducenti uiginti tres, Augusti quadraginta duo.



CAPUT IX.
[275Kb]

Colliguntur itaque uniuersi ab Adam usque ad initium imperii Augusti, secundum exquisitos temporum descriptores, anni quinquies mille quadringenti quinquaginta septem i 1Kb] . Quippe Augustus, ut est dictum, imperium tenuit annis quinquaginta sex, mensibus sex. Anno autem quadragesimo secundo ipsius natus fuit secundum carnem ex sancta et Deipara uirgine Maria Dominus noster iehsu Christus. Deus eternus, in oppido Iudee Bethlehem ante diem uIII Kalendar. Ianuarii, qui est Cheac [i 1Kb] uicesimus nonus, idemque Decembris uicesimus  quintus.

Cyreneus [k 1Kb] , tum a senatu missus, censum egit patrimoniorum et incolarum. Fiunt igitur uniuersi ab Adam ad Domini nostri Iesu Christi in carne administrationem, id est , exquisitissima ratione, anni quinquies mille quingenti.



CAPUT X.
[1Kb] 

Post Augustum tertius imperator fuit Romanorum Tiberius, anni uiginti tres. Huius imperii anno quinto decimo inchoauit salutiferam et euangelicam doctrinam Dominus noster iehsu Christus.

Anno autem  decimo octauo passus fuit Hierosolymis pro nobis passionem salutarem ante octauum diem Kalendarum Aprilis, Phamenoth 29, id est Martii 25 [a 1Kb] .

Sunt igitur ab Adam usque ad salutarem passionem et resurrectionem Domini et Dei Saluatoris nostri Iesu Christi anni quinquies mille quingenti triginta tres.



CAPUT XI
[11Kb]

 Iulius igitur Cesar, ut dictum est, prefuit regno occupato Rome an. quatuor, mens. septem. Huic successit Octauianus, cuius anni sunt quinquaginta sex, menses sex. [Tertius imperator regnauit Tiberius, priuignus Octauii, annis uiginti tribus [b 1Kb] .]

 Post Tiberium Caius annis tribus, mens. decem [c 1Kb] .

Claudius ann. tredecim, mens. uno. Sublatus ueneno.

Nero ann. tredecim, mens. octo fugit [d 10Kb] , seque ipsum uiuus interfecit. Hoc Nerone persecutionem primo commouente, Petrus et Paulus Rome martyres facti sunt. Et Iacobus frater Domini, quem uocabant omnes Iustum, a Iudeis Hierosolymis lapidibus est obrutus [e 1Kb] .

Otho menses tres, seipsum occidit.

uitellius menses octo.

uespasianus annis nouem, mens. undecim, diebus uiginti duobus, decessit in hortis Sallustianis. Huius imperii anno secundo capta est urbs Hierosolyma a  filio ipsius Tito, ann. post Christi assumptionem triginta quinque [f 1Kb] .

Titus ann. duobus, mensibus duobus, necatus in palatio.

Domitianus ann. quindecim, menses quinque. Hoc  persecutionem commouente Ioanni apostolo Pathmus insula ad incolendum assignatur. Qui post mortem Domitiani inde reuersus Ephesum, ibi mansit usque ad imperium Traiani.

Nerua annum unum, menses quatuor.

Traianus annis nouemdecim, menses sex. Huius tempore deifer [a 1Kb] Ignatius Rome fit martyr obiectus bestiis.

Adrianus annis uiginti uno. Decessit ad Baias aqua inter cutem effusa. Hic, Hierosolymis deletis, urbi instaurate Aelie nomen indidit.

Titus Antonius, cognomento Pius, cum filiis Aurel. uero et Lucio annis uiginti duobus, mens. tribus.

Marcus Aurelius filius huius annis nouemdecim,  mensibus duobus. Huius tempore Iustinus philosophus martyr factus. Antonius uerus annis duodecim [b 1Kb] .

Commodus annis tredecim.

Aelius Pertinax menses sex. Cesus in palatio.

Seuerus annis octodecim. Huius imperii tempore, Leonides, Origenis [c 1Kb] pater, martyr factus est. Et floruit Hippolytus Rom. historicus et Gregorius , Thaumaturgus, id est, mirabilium effector, et Clemens Alexandrinus.

Antonius Seueri filius annis septem. Cesus inter Carras et Edessam.

Macrinus annum unum. Cesus .

Antonius Gabalus annis quatuor. Cesus Rome.

Alexander Mamee filius, annis tredecim. Cesus  apud Moguntiacum.

Maximinus annis tribus. Cesus ad Aquileiam.

Gordianus annis sex. Suspendio uitam finiit in Africa.

 Philippus annis septem. Cesus in hortis Tiberianis.

Decius annum unum, menses tres. Periit in foro.

Huius tempore fit martyr Antiochie sanctus Babylas et alii per diuersas prouincias, et septem pueri Ephesi.

Gallus et uolusianus annno uno, mensibus quatuor [d 1Kb] .

ualerianus et Galienus annis duodecim. ualerianus cesus in Perside, Galenus Mediolani.

Claudius anno uno. mens. nouem. Mortuus Sirmii.

Aurelianus ann. quinque, menses sex. Cesus in Nouo Castello [e 16Kb] .

Tacitus menses sex. Cesus in Ponto. Quo tempore sanctus Charito confessionem exhibuit.

 Probus annis sex, menses quatuor. Cesus Sirmii.

Carus una cum filiis Carino et Numeriano ann. duobus. Carus quidem mortuus in Mesopotamia; Carinus autem mortuus in Thracie oppido Numeria [f 1Kb] ,

Diocletianus et Maximianus ann. uiginti. Huius tempore martyr fit S. Petrus Alexandrie episcopus et alii multi per totam proxinciam [g 1Kb] .

Constantinus Magnus annis triginta uno.

Anno imperii huius uicesimo coacta fuit synodus sancta prima trecentorum decem et octo Patrum Nicee in Bithynia, anno post Christum in carne natum 318, post uenerabilem autem passionem et gloriosam resurrectionem, 385 [h 1Kb] .

 Fiunt igitur uniuersi ab Adam usque ad mortem Constantini Magni anni quinquies mille octingenti triginta sex.



CAPUT XII.
[5Kb] 

Moritur autem Constantinus cum regnasset, ut aiunt, annos triginta unum, natus annos sexaginta quinque, relictis filiis tribus, Constante, Constantino et Constantio, quorum Constans ueteris Rome, Constantinus noue, Constantius Antiochie regnum tenuit. Confecit consulatus duos a 1Kb] .

Sed filii post Constantinum regnarunt annis uiginti quatuor.

Iulianus an. duobus. Interfectus in Perside.

Iouianus menses nouem.

ualentinianus Magnus et ualens frater annis decem, mensibus nouem. ualentis imperio factus martyr fuit S. Doroth. obiectus in uenatione feris ab Arianis.

 Gratianus et ualentinianus Minor [b 1Kb] , ualentiniani filii et cum his.

Theodosius Magnus annis sedecim consul. tertium. Secundo anno imperii huius coacta fuit secunda synodus Constantinopoli, centum quinquaginta sanctorum Patrum.

Arcadius et Honorius filii ipsius anni tredecim, mens. tribus.

 Theodosius Minor annis quadraginta duobus mens. sex. Sub hoc celebrata fuit synodus tertia Ephesi Patrum sanctorum ducentorum, et altera insidiatoria [c 9Kb] , cui prefuit impius Dioscorus.

Martianus et ualentinianus ann. uiginti quinque, sub quo Chalcedone quarta sancta synodus celebrata fuit sanctorum Patrum sexcentorum triginta.

Leo magnus annis sedecim.

Leo paruus cum patre annum unum moritur.

Zeno an. septemdecim cum tyranno Basilisco annis duobus.

Anastasius annis uiginti septem, mens. quatuor.

Iustinus Thrax an. nouem, mens. tribus.

Iustinianus Magnus annis triginta octo, dies septem. Sub quo sancta Constantinopolitana synodus   celebratur.

Iustinus, Iustiniani fratris filius, ann. duodecim, mens. undecim, dieb. uiginti.

Septimo anno huius imperii completus fuit cyclus unus sancti Paschatos annorum quingentorum triginta duorum, ex quo crucifixus fuerat Dominus noster iehsu Christus, indictione 6, anno a condito mundo sexies millesimo sexagesimo quinto



CAPUT XIII.
[104Kb] 

Tiberius annis quinque.

Mauricius [a 1Kb] annis uiginti, mens. quatuor, cesus. Phocas [b 1Kb] annis octo, cesus.

Heraclius annis uno et triginta una cum filio. Imperii huius anno tertio Persa Chrosres plurima loca occupauit imperii Romani. Hierosolymam diripuit, et inflammauit uenerabilia loca, et magnam multitudinem captiuam abduxit, cum patriarcha Zacaria et pretiosis lignis [c 11Kb] , in Persidem. Anno duodecimo ipsius Chosres Persa occisus, et reuocata captiuitas, et uiuifica crux sua in loca, cum instaurata essent, reposita fuit. Tum deinde Saraceni omnia uastare ceperunt anno mundi sexies millesimo centesimo  uicesimo sexto [al., uicesimo nono], indictione septima.

Constantinus. filius huius, an. uiginti octo [d 1Kb] . Hic  occisus fuit in Sicilia, cuius tempore magna pars imperii a Saracenis uastata fuit.

Constans, nepos Heraclii, annis septemdecim. Cuius tempore Byzantium a Saracenis deuastatum [e 1Kb] fuit. Et sexta synodus tertio decimo anno ipsius celebrata Constantinopoli. Hic fortiter se gessit aduersus Saracenos, represso impetu illorum et ualde ipsis perterrefactis.

Iustinus [f 1Kb] , filius huius annis decem.

Leontius [g 1Kb] annis tribus.

Tiberius, qui et Absimerus, annis octo [h 1Kb] .

Iustinianus II annis undecim.

Philippicus, qui et Bardanes, annis duobus.

Anastasius, qui et Arthemius, annis duobus.

Theodosius anno uno [i 1Kb] .

 Leo Isaurus [i 1Kb] annis uiginti quinque, mensibus tribus, diebus quatuordecim.



Constantinus filius eius cum matre sua Irene annis decem, mensibus duobus, diebus duobus. Horum anno octauo celebrata fuit Nicee secunda synodus sanctorum Patrum, eccl. trecentorum quinquaginta.

Constantinus  ann. sex, mens. nouem, dieb. octo.

Irene mater ipsius annis quinque, mensibus duobus, diebus duodecim.

Nicephorus annis octo, nouem, cesus in Bulgaria.

Stauratius, filius huius, mens. duobus.

Michel, gener ipsius, anno uno, mensibus nouem, diebus undecim.

 Leo Armenes, annis septem, mensibus quinque, diebus quindecim, cesus in palatio in templo sanctissime Deipare.

Michel alter annis octo, mensibus nouem, diebus nouem.

 Theophilus huius filius, annis duodecim, mensibus tribus, diebus decem.

Theodora, una cum filio Michele, annis quatuordecim, mens. uno, diebus uiginti quinque [a 1Kb] .


Hec amplius adduntur ab Anastasio.

Michel solus annis undecim, mens. uno, diebus nouem, occisus est in palatio S. Mamantis.


GENEALOGIA uALENTINIANI MAGNI.

ualentinianus gignit Gratianum et ualentinianum imperatores, et Gallam, uxorem Theodosii Magni. Theodosius Maior genuit Arcadium et Honorium imperatores, et Placidiam, uxorem Constantii. De Arcadio nati sunt Theodosius Minor, et Pulcheria  que fuit uxor Martiani imperatoris. De predicto Constantio et Placidia natus est ualentinianus tertius. Mater Theodosii Iunioris illa fuit Eudoxia que Ioan. Chrysostomum exsulauit. Uxor autem ipsius Theodosii Eudocia dicta est.



CAPUT XIu.
[17Kb] 

Colliguntur anni hoc modo, ut sequitur.

Ab Adam usque ad diluuium anni bis mille ducenti quadraginta duo.

A diluuio usque ad turrim Nembroth anni quingenti uiginti quinque.

A turri usque ad , dimidiationes Abraham, anni quadringenti uiginti quinque.

A dimidiationibus usque ad finem Abraham anni septuaginta sex.


Uniuersi anni ter mille ducenti sexaginta octo.

Ab Abraham usque ad egressionem Isrelitarum anni quadringenti triginta.

Ab egressione usque ad edificationem templi Domini anni septingenti quinquaginta septem.

 Ab edificatione templi usque ad captiuitatem, anni quadringenti uiginti quinque.


Uniuersi anni quater mille octingenti octoginta.

A captiuitate usque ad Alexandrum, anni trecenti decem et octo.

Ab Alexandro usque ad Christum, anni trecenti tres.


Uniuersi anni quinquies mille quingenti.

A Christo usque ad Constantinum Magnum, anni trecenti decem et octo.

A Constantino usque ad Theophilum, indictione quinta anni quingenti triginta.


Uniuersi anni sexies mille trecenti quinquaginta.

 Sic ergo colligere cepimus prima, et addere debemus extrema.

Ab Adam usque ad Christi natiuitatem anni 5508.

 A Christi Domini natiuitate usque ad salutiferam eius passionem, resurrectionem et in celum ascensum, anni 33.

A Christi ascensu usque ad septimum Iustini Iunioris annum anni 532, id est unus magnus Paschatos cyclus.

A septimo Iustini anno usque ad decimum tertium Theophili imperatoris annum, quo fuit indictio quinta, quam nominat Nicephorus, quia Cedrenus ait eum imperium cepisse initio indictionis octaue, sunt anni uniuersi 273; uniuersi a Christo nato anni 828 [a 1Kb]

Ergo uniuersi a condito mundo usque ad ultimum annum Theophili anni 6336. Perperam igitur hic colligitur in Nicephori deprauata scriptura summa annorum 6350.



PARS SECUNDA.



CAPUT Xu. AUGUSTAE.


Theodora et Helene, uxores Constantii, patris Constantini Magni. Fausta, uxor Constantini Magni, Eusebia, Constantii. Helena, Magni Constantini filia, uxor Iuliani , preuaricatoris. Karita , Iouiniani, Seuera et Iusta [al., Iustina], uxores ualentiniani Magni. Dominica, ualentis. Galla et Placilla, Theodosii Magni. Eudoxia, Arcadii. Eudoxia, Theodosii Iunioris. Pulcheria, Martiani. uerina, Leonis Magni. Ariadne, Zenonis. Eadem Ariadne, Anastasii. Euphemia, Iustini primi. Theodora Iustiniani Magni. Sophia, Iustini. Anastasia, Tiberii. Constantina, Mauritii. Leontia. Phoce. Flauia Eudocia, et Martina, Heraclii. Heracleone, Constantini.  Iustiniani, Leontii, Absimari, Philippici, Theodosii, Iustiniani, Arthemii. Maria, Leonis primi Isauri. Irene Chazara, Constantini. Maria Eudocia [a 1Kb] , Irene, Athenea, Leonis secundi; qui Chazares. Maria et Theodore, Constantini. Thebano [al., Theophanio], Staucatii. Procopia, Michelis. Theodosia, Leonis. Thecla et Euphrosyne, Michelis. Theodora, Theophili. Eudocia Michelii, Eudocia Basilii [b 1Kb] .



CAPUT XuI.

Reges decem tribuum Isrel in Samaria, a temporibus Roboam filii Salomonis usque ad traductionem in Assyrios tribuum decem sub Ezechia rege Iudee.

1 Ieroboam, seruus Salomonis, ungitur ab Achia  propheta, quod dominus ipsius Salomon declinasset  ad alienigenas uxores et externas ceremonias illarum.

2 Nabath filius ipsius, annis duobus.

3 Basa  annis uiginti quatuor.

4 Hela, filius illius, sub quo IEU propheta, annis duobus.

5 Zamri, seruus eius, qui illum interfecit, mensibus septem.

6 Amri, annis duodecim

7 Achab, filius eius, sub quo Elias propheta clausit celum, et interfecit sacerdotes Baal, annis uiginti duobus.

8 Ochosias, filius huius, annis duobus.

9 Ioram, frater eius, quem occidit Ieu secundum  uerbum Domini; subque hoc propheta fuit Eliseus, annis duodecim.

10 Ieu: unctus a discipulo Elisei ad exitium domus Achab, secundum prophetiam Elie, annis uiginti octo.

11 Ioachaz, quem afflixit uastans regnum ipsius Azel, rex Syrie, annis septemdecim.

12 Ioas, sub quo Eliseus propheta uictoriam de Syris predixit et miracula edidit, annis sedecim.

13 Ieroboam, sub quo Ionas propheta, annis quatuordecim.

14 Zacarias, in quo completa fuit prophetia Elisei; promiserat enim Deus per hunc Ieu duraturos ab ipso reges Isreliticos in quartam progeniem; huius sunt mens. sex.

 15 Sellum, interfector Zacarie, mens. unum.

 16 Manahem, ann. decem.

17 Phaceas, filius Manathemi, ann. duobus.

18 Phacea, filius Romelia, ann. uiginti; sub quo fuerunt Isaias et Naum prophete.

19 Osee, filius Elie, interfector Phacee, annis nouem. Huius tempore Salamanasser, Assyriorum rex, cepit totam Samariam, et regem ipsius et totum Isrel, exceptis duabus Iuda tribubus et Beniamin, cum esset rex Hierosolymis Ezechias. Introduxit autem in terram illam Chuteos, ut uocantur, collocauitque in Samaria et urbibus a se uastatis atque captis. Hi suis diis seuiebant, et ideo Deus iratus immisit eis leones, a quibus illi deuorabantur.

Hac re et causa cognita, rex Assyriorum misit Isrelitas ad eos cum sacerdotibus qui ipsos docerent legem et uenerationem Dei eterni. Admiserunt  autem tantummodo scripta Moysis; et colentes Deum eternum, non reliquerunt idola.

Horum posteri sunt Samarite in hodiernum diem, solum Pentateuchos conseruantes, et fugientes consuetudinem Iudeorum.


Pontifices in Isrel.

1 Aaron, ab Abrahamo septimus, reliquit filios duos, Eleazar et Ithamar.

2 Eleazar, sub quo decessit Moyses, et est diuisa terre possessio per Iosuam, et tabernaculum testimonii fixum in deserto.

3 Phinees, Eleazari filius, cum omnibus senioribus populum iudicans Abiu, Bechi, Ozi.

 4 Heli, ex Ithamar.

5 Achitoph, sub quo Samuel.

6 Abiathar, cum Dauide.

7 Zadoc, ex domo Eleazari.

8 Achimas, Azarie filius filii Amarie.

9 Azarias, ob ardentem affectionem amoris erga Deum, qui est scilicet , interfectus.

10 Azaria, qui prohibuit Oziam ingressu in loca sacra.

11 Urias fidelis Isaie

12 Sommas, prauus et libidinosus, tempore Ezechie regis.

13 Eliazim, Sellum filius.

14 Chelcias, sub Iosia rege optimo.

15 Sareas tempore eo quo Iudei captiui abducti  sunt Babylona a Nabuchodonosore.

16 Iossedech, quem Ezechiel Saduc nominat. Hic fuit Babylone inter captiuos.

17 iehsu, filius eius; qui rediit in patriam, et templum instaurauit cum Zorobabel.

18 Ioachim, Iesu filius.

19 Eliasib, filius Ioacim.

20 Iode, Eliasibi filius, sub quo Nehemias instaurauit Hierosolymam et muros refecit.

21 Ionas.

22 Iaddo, tempore Alexandri regis Macedonum.

23 Onias.

24 Simon, Dei amans.

25 Eleazar, frater Simonis sub quo translate fuerunt  sacre Scripture, tempore Ptolemei regis.

26 Manasse.

27 Onias, Simonis filius.

28 Simon, Onie filius, cuius meminit iehsu, Sirach filius, in Sapientia sua.

29 Simonis filii tres: Onias, Iason, Menelaus. Hi aduersati sibi mutuo, sese euerterunt. Horumque temporibus illa facinora designauit Antiochus, sublato Menelao.

30. Alcimus alienigena, constitutus Menetai loco ab Annocho.

31 Iudas Machabeus, et Ionathas, et Simon cum fratribus.

32 Ioannes, qui et Hyrcanus, Simonis filius.

33 Aristobulus, Hyrcani filius, qui post Alexandram  matrem necatam, diadema sibi imposuit.

34 Ioannes, qui et Ianneus et Alexander.

35 Hyrcanus, quem Aristobulus frater eius expulit: Pompeius uero imperator confugientem ad se Hyrcanum restituit. Quo tempore subiecti fuerunt Romanorum ditioni Iudei. Ac Aristobulus quidem uinctus Romam mittitur a Pompeio; Hyrcanus autem capitur a Parthis; Antigonus uero filius Aristobuli et ipse interficitur.

36 Ananelus alienigena, quem constitutit Herodes.

37 Aristobulus, Hyrcani filius, gener Ananeli, sublatus ab Herode.

38 Ananelus, iterum ab Herode constitutus.

39 Simon, Beth filius, socer Herodis.

40 Matthias, Theophili filius.

 41 Ioazar, filius socrus Herodis, sub quo natus est Christus.

42 Eleazar.

43 iehsu, Osie filius.

44 Ioazar.

45 Ananus, sub quo Christi manifesta doctrina et miracula sunt inchoata. Hunc Ananum Gratus preses Rom. dignitate et munere priuauit, constituto illius loco Ismelo.

46 Eleazar, Anani filius.

47 Simon.

48 Caiphas et Ioseph, gener Anani. Ananus autem magistratus erat pontificum sub presidibus Romanis a quibus et muneris illius principatus conferebatur. Caiphas igitur pontifex fuit anno eo in quem  incidit passio Christi. Hunc remouit uitellius, pretor Romanus.

49 Ionathas, Anani filius

50 Theophilus, frater eius.

51 Simon.

52 Ionathas, Anani filius iterum.

53 Matthias.

54 Aclioneus, qui et Iosephus.

55 Ananias, quem uinctum Quadratus misit Romam.

56 Ismelus.

57 Iosephus, constitutus a Nerone.

58 Ananias, qui sustulit Iacobum fratrem Domini, cui Paulus dixit: Percutiet te Deus, paries dealbate  Hunc Agrippa secundus remouit. In Hierosolymorum autem obsidione a ciuibus occiditur.

59 iehsu Damnei filius.

60 iehsu, Gamalieli filius.

61 Matthias, sub quo inchoatur bellum abuersus Romanos.

62 Phinees, qui productus fuit a Romanis, in quorum manus deuenerat, populantibus Hierosolymam. Cuius tempore Titus urbem cepit, et incendit tempium.


NICEPHORI, nomina patriarcharum Hierosolyme post Christi Iesu in celos ascensionem.

1 Iacobus, frater Domini, anni uiginti sex.

2 Simeon Cleophe fratris ipsius filius et martyr annis uiginti tribus.

 3 Iustus, annis sex.

4 Zacarias, annis quatuor.

5 Thobias, annis quatuor.

6 Beniamin, annis duobus.

7 Ioannes, annis duobus.

8 Mattheus, annis duobus. 

9 Philippus, anno uno.

10 Seneca, annis quatuor.

11 Iustus, annis quatuor.

12 Leui, annis quatuor.

13 Ephraim, annis duobus.

14 Ioseph, annis duobus.

15 Iudas, annis duobus.

16 Marcus, annis octo.

17 Cassianus, annis octo.

 18 Publius, annis quinque.

19 Maximus, annis quatuor. 

20 Iulianus, annis duobus.

21 Gaianus, annis tribus.

22 Symmachus, annis duobus.

23 Caius, annis tribus.

24 Iulianus, annis quatuor.

25 Elias, annis duobus.

26 Capito, annis quatuor.

27 Maximus, annis quatuor.

28 Antonius, annis quinque.

29 ualens, annis tribus.

30 Dolichianus, annis duobus 

31 Narcissus, annis quatuor.

 32 Dius, annis octo.

33 Germanion, annis quatuor.

34 Gordias, annis quinque.

35 Narcissus iterum martyr decem.

36 Alexander martyr, annis quindecim.

37 Mazabenes, annis uiginti quatuor.

38 Hymneus, annis uiginti tribus.

39 Zabdas, annis decem.

40 Hermon, annis nouem.

Hactenus imperatores alieni a Christiana religione, et Christiani afflicti fuerunt.


NICEPHORI, postquam Christiani fuerunt imperatores, episcoporum Hierosolyme nomina.

41 Macarius, qui in synodo fuit annis uiginti [a 1Kb] .

 42 Maximus, annis sex.

43 Cyrillus, expulsus ab Arianis. Loco huius constituuntur tres; Arsenius [b 1Kb] , Heraclius et Hilarius. Et rursum reuocatus tempore Gratiani, in secunda synodo, inuentus fuit Constantinopoli, annis sexaginta duobus.

44 Ioannes, annis sedecim.

45 Paulinus, annis uiginti.

46 Iuuenalis, qui fuit in duabus synodis, Ephesi et Chalcedone, annis triginta octo.

47 Theod. [c 1Kb] expulsus a Marciano, et rursum Iuuenalis an . . .

48 Anastasius, annis octodecim.

49 Martyrius, annis octo.

50 Salustius, cuius tempore separauit se episcopus Rome propter [d 1Kb] edictum Zenonis de coniunctione,  annis octo.

51 Elias [e 1Kb] expulsus ab Anastasio imperatore, annis . . .

52 Ioannes, annis undecim.

53 Petrus tempore Iustiniam imperatoris annis uiginti.

54 Macarius expulsus, annis duobus.

55 Eustochius, anno uno.

56 Macarius iterum annis quatuor.

57 Ioannes, annis.

58 Amos, annis octo.

59 Isaacius, annis octo.

60 Zacarias ante urbem captam annis uiginti quatuor [f 1Kb] .

 61 Modestus, anno uno [a 1Kb] .

62 Sophronius, annis [b 1Kb] . . .

ORESTUS auunculus Hequem caliphe [c 1Kb] .


NICEPHORI EXPOSITIO NOMINUM Episcoporum Romanorum post Christum et Apostolos.

1 Petrus Apostolus, annis duobus.

2 Linus, annis duodecim.

3 Anacletus, annis duobus.

4 Clemens, annis nouem.

5 Euarestus, annis nouem.

6 Alexander, annis duodecim.

7 Xystus, annis nouem.

8 Telephorus martyr, annis decem.

9 Hyginus, annis quatuor.

 10 Pius, annis quindecim.

11 Anicetus, annis duobus.

12 Sotericus, annis nouem.

13 Eleuthericus, annis quindecim.

14 uictor, qui in synodo que fuit celebrata in Palestina, die Paschatos, annis duodecim.

15 Zephyrinus, annis nouemdecim.

16 Callistus, annis octo.

17 Urbanus, annis septem.

18 Pontianus, annis tribus.

19 Anteros, mense uno.

20 Flauius, martyr sub Decio, annis quindecim.

21 Cornelius, qui remouit Nouatum, euersorem penitentie, annis tribus.

22 Lucianus, annis duobus.

 23 Stephanus, annis nouem.

24 Xystus, annis duobus.

25 Dionysius, annis octo.

26 Felix, confessor sub ualeriano, annis qumque.

27 Eutychianus, mens. octo.

28 Caius, annis quindecim.

29 Marcellinus, annis duobus.

Hactenus imperatores alieni fuere a religione Christiana, et infesti hanc colentibus. Sub Christianis autem imperatoribus Romani episcopi fuere.

30 Eusebius, anno uno.

31 Miltiades, annis quatuor.

32 Siluester, cuius tempore Nicena synodus celebratur, annis uiginti octo.

33 Marcus, annis duodecim.

 34 Iulius, annis quindecim.

35 Liberius, exterminatus a Constantio Ariano, annis sex.

 36 Felix, anno uno.

37 Siricius, annis quindecim.

38 Anastasius, annis tribus.

39 Innocentius, annis quindecim.

40 Zosimus, annis octo.

41 Bonifacius, annis quatuor.

42 Celestinus, sub quo Ephesina synodus, annis uiginti uno.

43 Xystus, annis octo.

44 Leon, sub quo Chalcedonia synodus, annis uiginti uno.

45 Hilarion, annis sex.

46 Simplicius, cuius sunt epistole scripte ad Antiochenos, contra Marcium Nestorianum, annis quatuordecim.

 47 Felix, qui separauit se ob edictum Zenonis de coniunctione.

48 Gelasius, annis quinque.

49 Anastasius, annis duobus.

50 Symmachus et cum hoc Laurentius, annis quatuordecim.

51 Hormisdas, qui Iustiniani temporibus Chalcedoniam synodum in sacros codices retulit, annis decem.

52 Ioannes, annis tribus.

53 Agapetus, ann. uno.

54 Siluerius, annis duobus.

55 uigilius, annis quinque.

56 Pelagius, annis octo.

57 Ioannes, annis quinque.

 58 Benedictus, annis quatuor 

59 Pelagius alter, annis decem.

60 Gregorius, annis tredecim.

61 Subinianus, ann. uno.

62 Bonifacius mens. octo.

63 Bonifacius alter, annis septem.


NICEPHORI CATALOGUS EPISCOPORUM Byzantii post Christum et apostolos.

1 Andreas apostolus preco Byzantii fuit Euangelii. Exstruxit edem, in qua precibus piis imploraretur Deus ultra regionem Argyropoli: et ordinauit episcopum urbis illius Stachyn, cuius meminit Apostolus in Epistola scripta ad Romanos.

2 Stachys, annis sedecim.

 3 Onesimus, annis quatuordecim.

4 Polycarpus, annis octodecim.

5 Plutarchus, annis sedecim.

 6 Sedecion, annis nouem.

7 Diogenes, annis quindecim

8 Eleutherius, annis septem.

9 Felix, annis quinque.

10 Polycarpus, annis septemdecim.

11 Athenodorus, annis quatuor. Hic exstruxit alteram edem in topothesia, cui nomen Olea, ibique conuentus habebat ecclesiasticos.

12 Euzoius, annis sedecim.

13 Laurentius, annis undecim, mens. sex.

14 Alypius, annis tredecim, mens. sex.

15 Pertinax, uir consularis senatus Romani, an. nouemdecim, mens. decem, diebus quinque. Hic aliam edem exstruxit in loco maritimo, cui nomen Ficus; eam appellauit Irenen.

 16 Olympianus, annis undecim.

17 Marcus, annis tredecim.

18 Cyriacus, annis sedecim.

19 Castinus, annis septem. Hic Byzantii, in loco cui nomen Petrium, edem ad preces exstruxit, sancte Euphemie titulo, que nunc Martyr facta fuit.

20 Titus, annis triginta quinque, mens. sex.

21 Domitius, frater Probi imper., annis uiginti quatuor; mens. sex.

22 Probus, filius huius Domitii, annis duodecim. Hi omnes fuerunt episcopi Byzantii, antequam declararetur imp. Constantinus Magnus Byzantii, propter bellum contra Licinium, ob Metrophanem episcopum.

23 Metrophanes, filius Domitii paulo ante nominati,  et frater Probi episcopi, et filius fratris Probi imperatoris, annis decem. Cum ob decrepitam etatem in synodo Nicena considere non posset, eius uicem Alexander presbyter suppleuit: Nicetas, Thesauri lib. 5, cap. 6.

24 Alexander uixit an. nonaginta octo, et episcopus fuit an. sexaginta tribus.

25 Paulus confessor, an. tribus, eiectus a Constantio.

26 Eusebius, Arianus declaratus qui prius fuerat Berythi, deinde Nicomedie, annis duodecim.

27 Macedonius, presbyter Ecclesie Constantinopolis, oppugnator sancti Spiritus, an. duodecim. uide Nicetam in Thesauro, lib. 5, cap. 6.

28 Eudoxius Arianus, qui prius fuerat Germanice,  deinde Antiochie, annis decem.

29 Demophilus Arianus, qui prius fuerat Berrhe in Thracia, annis undecim, mensibus quinque.

30 Euagrius, manibus impositis factus ab Eusthatio Antiochie, et statim exterminatus a ualente.

31 Gregorius Nazianzene prefuit Ecclesie annis duodecim et rediit ad uitam priuatam.

32 Nectarius axiomaticus, a patribus centum quinquaginta, simul baptizatur et ordinatur episcopus, annis sedecim, mensibus tribus.

33 Ioannes, presbyter Antiochie, cognomento  Chrysostomus, annis quinque et mensibus sex.

34 Ioanne exterminato, Arsacius presbyter, frater Nectarii, annis duobus.

35 Atticus, presbyter Constantinopolita, annis uiginti.

36 Sisinnius, presbyter eiusdem Ecclesie, an. duobus.

37 Nestorius, denegator hominis Christi, cum Deum negaret esse, presbyter Antiochie, annis tribus mensibus duobus. Hoc Oasin in exsilium acto,

38 Maximianus, presb. Constantinopolitanus an. duobus, mens. quinque.

39 Proclus [a 1Kb] , a Sisinnio factus episcopus Cyzici: ubi non receptus, cum alterum legissent Cyziceni, priuatis studiis operam dedit. Mortuo autem Maximiano,  solium est sortitus principis urbis. Hic ab imperatore Theodosio minore impetrauit ut liceret Pityunte Constantinopolim transferre reliquias Ioannis Chrysostomi, annis duodecim, mensibus tribus.

40 Flauianus, presbyter Constantinopolitanus, anno uno, mensibus decem. Hoc deiecto a Dioscoro in illa insidiosa synodo Ephesi,

41 Sufficitur Anatolius presbyter, et a responsis Dioscori, annis octo, mensibus octo.

42 Gennadius presbyter Constantinopolitanus, ann. tredecim, mensibus duobus.

43 Acacius presbyter, curator alendis orbis, hereticus, annis septemdecim, mensibus nouem; damnatus a Felice P. M. ob conscriptum ab illo Henoticum, tempore Zenonis imp.

 44 Phrabitas, presbyter S. Thecle Sycis, M. 3. D. 17.

45 Euphemius presbyter Constantinopolitanus et curator pauperibus alendis in noua urbe, annis sex et mensibus sex. Hoc expulso ab imperatore Anastasio,

46 Macedonius, presbyter Constantinopolitanus et uasorum custos an. sex.

47 Timotheus, presbyter Constantinopolitanus et custos uasorum, an. sex.

48 Ioannes, Cappadox presbyter, et syncellus illius, anno uno, mensibus decem.

49 Epiphanius, presbyter Constantinopolitanus sub Iustiniano, annis sedecim, mensibus tribus.

 50 Anthimus Trapezunti episcopus, mens decem. Hoc remoto, congregata synodo aduersus Seuerum,

51 Menas presbyter et prefectus hospitio Sampsorum, annis sedecim, mensibus sex.

52 Eutychius, presbyter et monachus, in monasterio Amasie, annis duodecim, mensibus duobus. Hoc eiecto a Iustiniano, imperii ipsius anno 38, eo quod non reciperet edictum ipsius de corpore Christi experte omnis labefactationis,

53 Ioannes presbyter Antiochie, ex numero Scholasticorum, annis duodecim et mensibus septem.

 54 Eutychius, iterum sub Iustiniano restitutus, confecit annis quatuor, mensibus sex.

55 Ioannes diaconus Constantinopolitanus, Ieiunator, temporibus Tiberii annis tredecim, mensibus quinque.

56 Cyriacus presbyter Ecclesie eiusdem et economus, annis undecim.

57 Thomas, diaconus Ecclesie eiusdem et sacellarius, annis tribus, mensibus quinque.

58 Sergius, diaconus Ecclesie eiusdem, annis octo, mensibus septem, diebus uiginti uno.

59 Pyrrhus, presbyter eiusdem Ecclesie, monachus et monasteriorum magister, et precipuus Chrysopoli. Orta autem seditione contra ipsum, successit annis duobus, mensibus nouem, diebus duobus.

 60 Paulus, presbyter eiusdem Ecclesie et economus, annis duobus, diebus uiginti sex. Pyrrhus restitutus mensibus quatuor, diebus uiginti tribus.

61 Petrus, curator accipiendis hospitibus in eadem Ecclesia, annis duodecim, mensibus septem.

62 Thomas, diaconus eiusdem Ecclesie et chartarum custos, annis duobus, mensibus septem.

63 Ioannes, presbyter et custos uasorum magne Ecclesie, annis quinque, mensibus nouem.

64 Constantinus, diaconus Ecclesie eiusdem, custos uasorum et economus, anno uno, mensibus undecim, diebus septem.

65 Theodorus, presbyter eiusdem Ecclesie, syncellus et custos uasorum, annis duobus, mensibus tribus.

 66 Georgius, presbyter syncellus, et uasorum custos, annis tribus, mensibus tribus. Theodorus restitutus, anno uno, mensibus decem.

67 Paulus et laicis a secretis.

68 Callinicus, presbyter et custos uasorum Blachernis, annis duodecim. Exterminatus [a 1Kb] a Iustiniano Rhinotmeto.

69 Cyrus, presbyter et monachus, ex Trogesso Amastrido, annis sex. Expulsus a Philippico.

70 Ioannes diaconus et chartarum custos in economio, annis tribus.

71 Germanus episcopus Cyzici et confessor, annis quindecim. Eiicitur ab impio Leonte Isauro.

72 Anastasius, presbyter et syncellus, annis uiginti quatuor.

 73 Constantinus, monachus et episcopus Syllei, annis duodecim. Huic caput amputatur.

74 Nicetas [b 1Kb] , presbyter sanctorum Apostolorum, et monasteriorum magister, eunuchus, annis tredecim, mensibus quatuor.

75 Paulus Cyprius, diaconus orthodoxus et confessor, annis quinque, mensibus sex.

76 Tarasius, a secretis, annis uiginti uno, diebus duobus.

77 Nicephorus, a secretis, monachus factus, expulsus ab impio Leone Armenio [c 1Kb] , an . . .

78 Theodotus Cassiteras, annis quindecim.

79 Antonius, ex Sylleo, annis duodecim.

80 Ioannes, presbyter et syncellus, insidiatus sibi  ipsi, annis nouem.

81 Methodius confessor, annis quatuor, mensibus tribus.

82 Ignatius eunuchus [d 1Kb] , annis undecim, mensibus quinque.

83 Photius  a Basilio Macedone imperatore, secundum in pontificia sede collocatus, excellentissimum illud solium recepit. Qua autem ratione . Cum ante solium uertere coactus fuisset a Saniona imperatoris cubiculario, substitutus fuit eius loco Euthymius uir admirandus.

84 Post Photium Stephanus, Leonis Philippi, frater [e 1Kb] .

85 Stephano defuncto successit Antonius cognomento  Catuleas.

86 Post hunc mysticus Nicolaus patriarcha est designatus, a quo initiatus est sacro baptismate Constantinus Leonis Philosophi filius anno Pontificatus. Deportatus a Leone Philosopho imperatore in Galacreneum monasterium, quod condiderat, idque quod nulla ratione exorari potuisset ut Samonam Agarenum, qui ad suos transfugerat, rursum reciperet eximeretque censure. Pulso deinde per Alexium imperatorem Euthymio, sue sedi restitutus, et Constantino Leonis filio imperii administratore, scripto est ordinatus

87 Euthymius, uir admirandus [f 1Kb] .

88 Post Nicolaum Stephanus, metropolita Amasenus,  sedem principis urbis per triennium occupauit.

89 Trypho monachus, hic cum effluxisset prescriptum a Romano Lacapeno imperatore tempus quo solium administrare debuerat, donec imperatoris filius Theophylactus ad iustam etatem peruenisset; deceptus a Theophano Cesariensi pont. cum in pura charta subscripsisset, loco motus est [a 1Kb] .

90 Theophylactus, Romani Lacapeni imp. filius, eunuchus, etatis anno decimo sexto contra canones gubernacula Ecclesie usurpauit: equorum supra omnem modum amator, uitam uixit insolentem. Aqua uero intercute ex equitatione correptus, cum sedisset annis uiginti tribus, uiuendi finem fecit.

91 Substitutus est in eius locum Polyeuctus, solitarie uite sectator, et inde usque a puero de parentum  uoluntate castratus; uir omnino uenerandus, eloquentia et uirtute prestans. Nicephoro Phoce et Ioanni Zimisce restitit.

92 Polyeucto successit Basilius monachus, Scamandrenus, qui cum post quadriennium sue designationis, ob quedam obiecta crimina per concilium loco motus est,

93 Antonius Studites patriarcha est designatus; qui cum renuntiasset sacerdotio, quod per sex annos tenuerat, ac paulo post obiisset, et uacasset Ecclesia quatuor annis cum dimidio, designatus est

94 Nicolaus Chrysoberges; qui cum pontificatum annos duodecim et menses octo ornasset, defuncto successit.

95 Sisinnius magister, uir ab ineunte etate in  litteris uersatus. Quo et ipso  mortuo eligitur patriarcha

96 Sergius, qui Manuelis monasterio preerat patriarcha, Photio genere coniunctus. Cum autem ad annos uiginti Ecclesiam pauisset, mortem obiit, et in eius locum suffectus est

97 Eustathius, sacerdotum edis palatine princeps: qui cum orthodoxorum Ecclesie octo annis prefuisset, moritur paulo ante Basilium Porphyrogenitum imperatorem.

98 Eique succedit Alexius, solitarius, e mansione Studiana in patriarcharum solium translatus. Acceptis nonaginta auri libris et totidem clero donatis matrimonium Michelis imp. cum Ze imperatrice,  Romani Argyropoli uidua confirmauit. Pene excidit patriarchatu, fraude Ioannis Orphanotrophi, fratris Michelis Paphlagonis Imp.

9 Alexio mortuo cum sedem illam tenuisset quiete octodecim annis, Monomachus imperator auri centenarios uiginti quinque e monasterio Alexii ab illo in thesauros relatos abstulit. Ei uero successit Michelus, cognomento Cerularius, uite solitarie sectator: eius mortui manus crucis in modum sic conformata, ut solebat esse cum populo pacem denuntiaret, immobilis nec mutata mansit.

 100 Constantinus, preses et protouestiarius, cognomento Lichudes, liberalis, et magnificus, et solers, Ecclesia per annos quatuor et menses sex gubernata, in aliam uitam migrauit.

101 Ioanne Xyphilinus, monachus, propter eloquentiam, prudentiam, doctrinam et uirtutem omnino admirandus, oriundus Trapezunte, uitam in Olympo religiosis exercitiis agebat, unde tanquam inter alios eximius, ui ad patriarchatum pertractus est, et pauit Ecclesiam annis undecim mensibus septem.

102 Cosmas ineruditus ille quidem, sed omnis generis uirtutibus ornatus  Nicephorum Botoniatem insignibus imperii redimiuit. Eius uero  successoris Alexii Comneni, cum imperandi rationem probare non posset, desperaretque de emendatione, Tolle  librum hunc Psalmorum, et me sequere. His dictis, ex ecclesia sanctissimus patriarcha discessit. Eius uero in locum suffectus est, cum fidelem populum, annos quinque et menses nouem pauisset.

103 Eustratius, spado, simplici uir ingenio, et dignus qui in angulo lateret. uerum et ille post triennium administrati pontificatus, ob ignotam quamdam causam, nolens deturbatur, euecto uicissim ad Patriarchici solii sublimitatem

104 Nicolao monacho, cognomento Grammatico, qui in studio uirtutis etate acta, litterarum non rudis erat, licet non exquisite peritus: Ecclesia per  annos uiginti septem gubernata, obiit senex admodum.

105 Leo Stypiota.

106 Michel, Acuti monasterii monachus, uirtute celebris, imperatorem Manuelem, a quo unctus erat, uicissim ungit sacram edem ingressum. Oxites cognominatus, summa sede ultro cessit, et in Oxiam insulam rediit, in qua uite inopis et simplicis institutum a puero amplexus fuerat.

107 Cosmas, patria Aegineta, ex numero diacononorum, licet eruditissimus, uirtutum tamen choro illustrior, imperatricis uterum exsecratus est.

108 Theodosius principem sedem imperante Manuele curabat et ornabat. Sedi sue restitutus, natus  patre Armenio, sponte secessit in insulam Terebinthum

109 Camatero Basilio, ecumenicus patriarchatus ab Andronico delatus, uel potius uenditus syngrapha quam premiserat se quidquid ei libuisset facturum, deiecto per Isaacium Angelum imperatorem,

110 Nicetas Mundanus, Ecclesie maxime sacellarius successit, quem natu maximum in sacra sede exspirare non est passus imper.; sed delirium, et leuitatem et senium causatus, expulit.

111 Leontius uero monachus quidam pastor designatus  est, sed hunc Dei genitricium [a 1Kb] priusquam annus elaberetur etiam repudiauit imperator, etc.

112 Dositheus uero Hierosolymitanus ad ecumenicum patriarchatum euectus est; quod ut faceret Isaac imperator, Balsamonem Antiochenum decep

Paulo post hec tempora, capta a Gallis et uenetis urbe Constantinopolitana, et electo ueneto patriarcha, aperte nimium desciuerunt Greci a communione sedis apostolice; proinde in describendo illo patriarcharum catalogo ultra progredi nolui.


Numerati a Nicephoro episcopi Alexandrini in Aegypto.

1 Marcus euangelista, annis duobus

2 Annianus, annis uiginti duobus.

 3 Abilius, annis duodecim.

4 Cerdo, annis duodecim.

5 Primus, annis duodecim.

6 Iustinus, annis decem.

7 Eumenes, annis tredecim.

8 Marcianus, annis decem.

9 Celadion, annis decem.

10 Agrippinus, annis quatuordecim.

11 Iulianus, annis quindecim.

12 Demetrius, annis decem.

13 Heracleas, annis quadraginta sex.

14 Dionysius expulsus imperat. ualeriano, annis septem decim.

15 Maximianus, annis octo.

16 Theonas, annis nouemdecim.

 17 Petrus martyr, annis undecim. Hactenus ex diuersis gentibus, et non Christiani imperatores fuerunt usque ad Constantinum Magnum. Post Constantinum autem M. Alexandrini episcopi ita numerantur:

18 Achilas anno uno.

19 Alexander, qui fuit in prima synodo, annis uiginti tribus.

20 Athanasius, sepe expulsus ab Arianis; cui primum eiecto, suffecerunt Ariani sue quemdam factionis Gregorium.

21 Hic expulsus est a Constantio, et rursus factus Athanasius episcopus.

22 Georgius Cappadox, deiecto denuo Athanasio, annis . . . Athanasius tertio itemque quarto episcopus  factus. Uniuersi anni huius sunt quadraginta sex.

23 Petrus, expulsus a ualente, anno uno.

24 Lucius Arianus, annis quinque.

25 Petrus iterum, anno uno.

26 Timotheus, qui secunde synodo adfuit, annis octo.

27 Theophilus, annis uiginti octo.

28 Cyrillus, qui Ephesi in priore synodo fuit conflata  contra impium Mestorium, annis triginta duobus.

29 Dioscorus, in synodo posteriore Ephesi insi diosa et praua, annis quinque. Remouetur seu de trahitur a Iu synodo, coacta Chalcedone.

30 Proterius orthodoxus, occisus in lacu sacro seu diuino, annis sex.

31 Timotheus Aelurus, annis duobus.

32 Timotheus Albus, annis quindecim.

33 Petrus Mongus, anno uno

34 Ioannes expulsus, annis tribus.

35 Petrus iterum, annis sex.

36 Athanasius hereticus, annis septem.

37 Ioannes, annis nouem.

38 Ioannes alius, annis undecim.

 39 Dioscorus, annis tribus.

40 Timotheus, tempore Iustiniani imperatoris.

41 [b 1Kb] Gaianus, anno uno.

42 Theodosius, annis duobus.

43 Paulus, annis duobus.

44 Zoilus, annis septem.

45 Apollinaris, annis nouemdecim.

46 Ioannes, annis undecim.

47 Eulogius, annis uiginti septem.

48 Theodorus Scribon, annis duobus.

49 Ioannes Cyprius, nominatus Misericors, annis decem.

50 Georgius, annis quatuordecim.

51 Cyrus, annis decem.

52 Petrus, annis decem.


Episcopi Antiochie, numerati et nominati a Nicephoro.


1 Petrus apostolus, annis duobus.

2 Euodius, annis uiginti tribus.

3 Ignatius, Deo plenus, martyr: factus Traiani temporibus, annis quatuor.

4 Heron, annis uiginti.

5 Cornelius, annis tredecim.

6 Herodes, annis sex.

7 Theophilus, annis tredecim.

8 Maximianus, annis tredecim.

9 Serapion, annis uiginti quinque

10 Asclepiades, annis nouem.

11 Philetus, annis octo.

 12 Zebinus, annis sex.

13 Babylas, martyr factus temporibus Decii, annis tredecim.

14 Fabius, annis nouem.

15 Demetrianus, annis quatuor.

16 Paulus Samosatensis, annis octo

17 Domnus, annis duobus.

18 Timeus, annis decem.

 19 Cyrillus, annis quindecim.

20 Tyrannus, annis tredecim.

Hactenus alieni imperatores fuere a Christiana doctrina, et hanc colentibus infesti. Postquam autem esse imperatores Christiani ceperunt, hi nominantur:

21 uitalis, annis sex.

22 Philogonius, annis quinque.

23 Paulus, annis quinque.

24 Eustathius, qui fuit in prima synodo Nicena primarius. Idem eiicitur ab Arianis, annis octodecim.

Post quem presederunt Ariani.

25 Eulalius, annis tribus.

26 Euphronius, annis octo.

 27 Phacellius, tempore cuius celebrantur Encenia Ecclesie magne Antiochie, annis duodecim.

28 Stephanus, annis tribus.

29 Leontius, annis octo. De hoc Leontio euirato, uide Nicetam, in Thesauro, lib. u, cap. 30.

30 Eudoxius, annis duobus.

31 Ananius, annis quatuor. Nicetas illum Adrianum uel Anianum nominat, Thesauri lib. u, cap. 18.

32 Meletius confessor, expulsus a ualente annis uiginti quinque.

33 Euzoius Arianus, annis . . .

34 Meletius rursum, cum adfuisset in conuentu secunde synodi Constantinopoli.

35 Flauianus annis uiginti.

36 Porphyrius, annis . . .

 37 Alexander annis . . .

 Theodotus, annis quatuor.

38 Ioannes, qui fuit in tertia synodo Ephesi, annis octodecim.

39 Domnus, in altera synodo Ephesi insidiosa, annis octo.

40 Maximus presens in synodo Chalcedone, que numeratur hic expulsus fuit ob lapsum, annis quatuor.

41 Basilius, annis duobus.

42 Acacius, quo presidente urbs corruit, anno uno.

43 Martyrius, annis tredecim.

44 Iulianus, annis quindecim.

45 Petrus Fullo eiectus a Zenone, annis tribus.

46 Ioannes, eiectus post menses tres.

47 Stephanus annis tribus.

 48 Stephanus alius, anno uno.

49 Calandion, annis quatuor.

50 Petrus Fullo rursum.

51 Palladius, annis decem.

52 Flauianus, expulsus ab Anastasio imperatore, an. septem [a 1Kb] .

53 Paulus eiusdem tempore, annis tribus.

54 Euphrasius, oppressus ruina urbis, annis quinque.

55 Euphraimus, tempore Iustiniani, annis octodecim.

56 Domnus, annis quatuordecim.

57 Anastasius, annis undecim.

58 Gregorius, annis uiginti quatuor.

59 Anastasius iterum, annis sex.

 60 Anastasius alius, annis nouem.



[COLLECTANEA.]





AD ANASTASII BIBLIOTHECARII COLLECTANEA ADMONITIO PRAEuIA.


 Persona ipsa Anastasii uix quidquam ad nos pertinet, cum scriptorum modo que in eius collectaneis cernuntur rationem habeamus. De eo nichilominus aliquid dicere ac prefari libet. Natione fuit, ut uidetur, Romanus; certe Ecclesie Romane presbyter, abbas et bibliothecarius. Claruit, presertim ab anno 858 ad 882, sub pontificibus Nicolao I, Adriano II et Ioanne uIII. Utrum idemmet cum cardinali Anastasio censendus sit, latius disputant scriptores, Caueus in primis omnino consulendus. Scripta illius recensent bibliographi, inter quos diligentior Fabricius [a 1Kb] . Pre ceteris Collectanea illius edenda nobis reliquit Gallandius noster . Circumferuntur uero in illis que subiungimus scriptorum monumenta.

 I. Ipsius Anastasii Bibliothecarii epistole due, altera ad Ioannem diaconum, altera ad Martinum episcopum Narniensem.

II. Ioannis pape Iu Apologia pro Honorio summe pontifice.

III. Sancti Maximi epistole quinque.

Iu. Theodori pape epistole tres.

u. Martini pape epistole quatuor.

uI. Commemoratio eorum que S. Martinus Constantinopoli passus est.

uII. Relatio motionis in S. Maximum, que facta est coram principibus in secretario.

uIII. Anastasii monachi epistola.

IX. Relatio disputationis inter S. Maximum et Theodosium episcopum Cesaree Bithynie.

 X. Anastasii apocrisiarii epistola ad Theodosium presbyterum Gangrensem.

XI. Hypomnesticon de gestis SS. Maximi, Anastasiorum, Martini, etc.

Prodiere primum hec Collectanea a Sirmondo edita Parisiis an. 1620, publici etiam iuris facta a Combefisio, et in tomo XII Bibl. PP. Lugdunensis, atque iterum uulgata in noua recensione operum Sirmondi, unde et nos in nostram penum transtulimus. Sed iam de auctoribus in Collectaneis comprehensis aliquid dicamus.



 I.---De sancto Ioanne papa.

Fuit Ioannes papa huius nominis quartus, natione Dalmata, patria Iaderensis, patrem habuit uenantium Scholasticum. Rome diaconum egit, ac tandem papa designatus fuit, a S. Petro septuagesimus quartus: quam dignitatem annum et menses nouem [a 1Kb] obtinuit, usque ad diem 20 Septembris anni 642 [b 1Kb] ,  uel ad duodecimum Octobris an. 641. [c 1Kb] Scripsit inter cetera ad Constantinum filium Heraclii imp. apologiam pro Honorio papa propter unam in Christo uoluntatem. Hec ad Constantinum epistola apud Eutychium [d 1Kb] inscribitur ad Heraclium et Constantinum fratres imperatores. In concilio Rom. an. 640 Ioannes Monothelitas damnauit.



 II. De sancto Maximo.

S. Maximus ex protosecretario Heraclii abbas Chrysopolitanus fuit prope Constantinopolim. Hunc Greci theologum [e 1Kb] , item confessorem [f 1Kb] , philosophum et martyrem appellant. Hic strenuissimus Monothelitarum ac precipuus aduersarius, post mille uexationes tandem Lazicos deportatus, obiit an. Christi 662 etatis LXXXII. Cum Pyrrho Constantinopolitano patriarcha insignem habuit disputationem, quam ad an. 645 consignat [g 1Kb] Fabricius. Concilio Lateranensi sub Martino I interfuit. Anastasius apocrisiarius  magistri sui Maximi uitam scripsit, quam laudat Allatius de Purgatorio [h 1Kb] , exstatque apud Combef. in tomo priori Operum S. Maximi [i 1Kb] : postquam habentur etiam acta, collationes, etc., que nos item Grece et Latine ex Anastasii uersione edenda curauimus, prout exstant apud Sirmondum [i 1Kb] . Consulantur Baronius [k 1Kb] et Combefisius in editione preclara operum S. Maximi.



 III.---De sancto Theodoro papa.

Ioannem Iu excepit in pontificatu Theodorus exeunte anno 642 quem tenuit usque ad dimidium anni 649. Patria fuit Hierosolymitanus. Latine nonnulli Adeodatum, uel etiam Deusdedit appellant. Is pontifex Pyrrhum Constantinopolitanum patriarcham turpiter in heresin Monothelitarum relapsum sic damnasse dicitur, ut ad sepulcrum S. Petri accedens, in Christi sanguine tincto calamo depositionem Pyrrhi conscripserit. Due eius exstant epistole siue apud  Harduinum [l 1Kb] , siue apud Oldinum [m 1Kb] . Que in collectaneis Anastasii leguntur, potius fragmenta siue excerpta sunt quam integre epistole.



 Iu.---De sancto Martino papa.

Theodoro mense Maio uita functo, Iulio ineunte Petri sedem regendam accepit Martinus, huius nominis primus, patria Tuders, martyr etiam sine  tamen sanguinis effusione. Sedit pontifex ab anno 649 ad 654 uel 655. De eius tempore uidendi Sirmondus [n 1Kb] et Cointius [o 1Kb] . Exstant eius epistole in tomis Conciliorum, et in Bibl. Patrum. Is coacto Lateranis concilio centum quinque episcoporum Constantis imperatoris Typum, ducesque Monothelitarum Sergium, Pyrrhum et Paulum, Cyrum item Alexandrinum, et Theodorum Pharanitensem damnauit. Anno 653 Calliopas Olympii in exarchatu successor cum Rauennatensi exercitu Romam ueniens, sanctum pontificem capit, naui imponit et, post trimestre spatium, in Naxum insulam deportat. Mox Constantinopolim ducitur: nec tamen ab eo obtineri potuit, ut Typum approbaret. Ea propter Chersonesum deportatur, ubi exsul obiit, et in ecclesia S. Marie in Blachernis sepultus est. Ex eius epistolis ad nos spectat ea que ad Theodorum est: seu potius fragmenta quedam ab Anastasio decerpta, in quibus deplorat uicem suam sanctus pontifex.



 u.---De auctore anonymo narrationis eorum, que seuiter gesta sunt in S. Martinum.


Auctor huius Commemorationis sese socium sancti Martini prodit, dum statim ab initio ait: Quedam quidem exterius sollicitudine multa addiscens, plurimorum autem proprie contemplator factus. Et sub finem: uisa mihi et audita diligentissime declaraui uobis. Non tamen nauigationis socius fuisse uidetur. Sex namque tantum pueruli cum S. Martino nauigare permissi sunt. Facile igitur credi possit, illum sancto pontifici Constantinopoli adfuisse subinde, cum in Relatione motionis statim ab initio dicatur: Die qua domnus Maximus, et is qui cum eo erat, penes hanc urbem regiam applicuerunt. Que satis ostendunt Constantinopoli fuisse quosdam qui aduersariis Monothelitarum adherebant. Ut ut sint quecunque in eum crudeliter et truculente ibi gesta sunt usque ad transportationem in Chersonesum  dilucide nobis exponit. Clericum etiam et monachum se prodit, cum propter rerum theologicarum peritiam, tum etiam quia sepe S. Martinum summum sacerdotem nostrum appellat, Maximum uero, dominum: item quia, more apud monachos usurpato: Ego, ait, humilis et peccator famulus uester a Deo, uenerabiles Patres. Utrum uero auctor motionis in S. Maximum facte idem sit cum auctore narrationis de S. Martino; etsi certa argumenta nulla demonstrant, connexio tamen rerum que narrantur, styli affinitas, et quod apud Anastasium iungantur in Collectaneis, haud improbabiliter istud suadeant.



 uI.---De Anastasio monacho.

Erat Anastasius iste S. Maximi abbatis discipulus ac perfamiliaris. Annum eius natalem fuisse 618 scribit Caueus [p 1Kb] , emortualem uero 664. Exstat in Collectaneis Anastasii eius ad monachos Caralitanos epistola. Fortasse etiam due superiores enarrationes ad eumdem pertineat. Scripsit anno Christi saltem  657 non 655 ut Caueo uidetur. Ait enim: Nono Kal. Septembris, que nunc transacta est, decime quarta indictionis. Nimirum anno Grecorum 6164, cui et indictio 14 et annus Christi 657 congruunt.



 uII.---De Anastasio apocrisiario.

Alter S. Maximi discipulus fuit Anastasius iste, presbyter et monachus, atque Romane Ecclesie  apocrisiarius. Scripsit uitam et acta S. Maximi magistri sui [a 1Kb] , que maxime continentur in epistola ad Theodosium Gangrensem, quam nobis in suis Collectaneis seruauit Anastasius Bibliothecarius. Scripsit porro indictione nona, ideoque anno Christi 666, non 665, ut notat Caueus. Etsi uero Grece epistole non supersint, testimonia tamen S. Hippolyti ex cod. Francisci Turriani adiuncta sunt ex Combefisio. Obiit S. martyr Anastasius die Dominico, hora tertia, u Idus Octobrias, cum in sancta Collecta diceretur, Sancta sanctis, indictione decima. Qui characteres cadunt in annum Christi 666, quo Kal. Septembris fluebat indictio 10, et quinto Idus, siue dies 11 Octobris erat Dominica, siue feria prima, ut aiunt auctores Hypomnestici.



 uIII.---De auctoribus Hypomnestici.

Huius opusculi auctores sese palam ostendunt  Theodosius et Theodorus fratres monachi, ut notat Combefisius in monito, et Caueus [b 1Kb] . Aiunt etiam Anastasii apocrisiarii epistolam sese accepisse a Lazico per Gregorium abbatem Bauararuensem, mense Augusto, indictione XI, que preteriit. Ex quo consequitur eos scripsisse anno 668, uel 669, putato scilicet initio indictionis, more Grecorum, a Septembri. Pro anno priori stat Caueus, pro posteriori Combefisius. Habemus in eo Hypomnestico succinctam historiam passionis et mortis Martini pape, Maximi, Anastasii abbatis, Anastasii apocrisiarii, Theodori et Euprepii, eiusdem Anastasii aprocrisiarii fratrum germanorum. Porro Iacobus Sirmondus, qui primus fasciculum hunc Anastasianum edidit, eique Collectaneorum titulum fecit, acceperat ex bibliotheca Ecclesie Lugdunensis.





ANASTASII BIBLIOTHECARII SEDIS APOSTOLICAE COLLECTANEA AD IOANNEM DIACONUM.

Edidit primum IACOBUS SIRMONDUS anno 1620.

 Charissimo fratri Ioanni digno Christi leuite Anastasius exiguus in Domino salutem.

Ecclesiasticam Scripture ad multorum instructionem historiam industrie tue promiseram ex Greco me tibi sermone quedam in Latinum uecturum eloquium. Dixeras enim et, summa ueritate docente, perhibueras ecclesiasticam te ordiri non posse fidenter historiam, nisi utriusque lingue quedam rerum gestarum conscripta series ad tuam notitiam deuenisset. Quapropter, qui tante me imperitie recognosco ut nec ipsius lingue mee in qua natus sum, ne dixerim aliene, uim penetrare sufficiam, ac per hoc nunquam interpretandi quacunque ratione conamen arripere presumpsissem, consentiens a magistris reprehendi quam te a predicta torpore meo  texenda historia remouere, satisfacere tibi ecce pro uiribus maturaui. Credens plane a te corrigendum quidquid meum distortum, poliendum quidquid repertum fuerit impolitum. Sane fateor, testimonium mihi perhibente conscientia, mallem hec et huiusmodi ab aliis fieri, non tam laborem fugiens, quam imperitam undecunque scientiam meam, si tamen scientia et non magis inscitia sit dicenda, non nesciens, si, salua pace fraternitatis tue, seu scribende a te historie proposito, hec omittere potuissem:  qui profecto tanta luce sapientie rutilas, ut a me, non quod necessarium, sed temerarium, experiri saporem proposuisse uidearis. Itaque mihi, interueniente obedientia, sata ab aliis rustica falce collegisse et ad aream latinitatis fideli humero transuexisse sufficiat, nil uidelicet addenti uel minuenti. Tuum autem erit, adiectis sententiis, ueluti quodam uentilabro iudicii opus historie dilatare, et uerba nostra, que in ea inserenda decreueris, quasi quedam frumenta purgare. uerum nos sic et hec et alia interpretandi propositum sumpsimus, ut nec ab ipsa uerborum usquequaque circumstantia discessisse noscamur, nec pro posse a sensus ueritate decidisse uideamur. Porro nouissimorum temporum breuia quedam opuscula transtuli, quoniam priorum temporum gesta  priores, imo maiores nostri transferentes, nos in huiuscemodi opere preuenerunt, quemadmodum et longe prestantius transcenderunt. Igitur, [a 1Kb] post Chronographiam tripertitam quam te hortante transtulimus, et alia quedam breuissima opuscula que ad petitum diuersorum Patrum et fratrum nostrorum interpretati sumus, ad manus nostras uenire contigit apologiam quarti Ioannis Romani pontificis pro Honorio papa a calumniatoribus impetito, quod unam Domini nostri Iesu Christi tantum scripserit  uoluntatem. Que uidelicet apologia satis hunc, ut reor, excusabilem reddit, licet huic sexta sancta synodus quasi heretico anathema dixerit, et in Dei solius iam iudicio positum reprobationis telo confoderit: cum hereticus non ex erroris tantum deceptione quantum ex electione non recta et contentiosa pertinacia generetur. Quis autem erit qui nobis interim dicat, utrum ipse pro certo dictauerit epistolam de qua illum anathematizandi fomitem calumniatores susceperunt, cum et ex scriptoris uel indisciplinatione, uel in pontificem odio quid contingere tale potuerit? Quamuis non ignoremus, docente sancto Maximo in epistola sua quam Marino scripsit presbytero, sanctissimum hanc scripsisse Ioannem abbatem. Esto, et ipse dictator exstitit. Quis hinc illum  interrogauit? quis intentionem inuestigauit? quis hunc corrigere uoluit, et ille percontanti, aut emendare conanti restitit, uel contentionibus seruiens resultauit? Presertim cum in Euangelio illo, quo dicitur: Nolite iudicare, et non iudicabimini , et cetera, nichil aliud precipi magnis etiam magistris Ecclesie uidetur, nisi ut ea facta que dubium est quo animo fiant in meliorem partem interpretemur. Sunt quippe quedam facta media que ignoramus quo animo fiant, cum bono et malo fieri possint, de quibus temerarium est iudicare, maxime ut condemnemus. Denique duo sunt, in quibus temerarium iudicium cauere debemus; cum incertum est quo animo quidquam factum sit, uel cum incertum est qualis futurus sit qui nunc uel malus uel bonus  apparet. Quantum autem temerarium sit iudicium precauendum, aperte Dominus indicat, qui de Sodomitis more nostro loquitur, dicens: Descendam, et uidebo utrum clamorem qui uenit ad me opere compleuerint, an non est ita, ut sciam . Et rursus per Moysem: Ne maledicas surdo, ait, nec coram ceco ponas offendiculum . Quod eisdem pene uerbis Apostolus monet: Unusquisque, inquiens, nostrum pro se rationem reddet Deo. Non ergo amplius inuicem iudicemus, sed hoc iudicate magis, ne ponatis offendiculum fratri, uel scandalum . Quis autem magis surdus uel mutus dicendus est quam is cui, cum exanimis et dissolutus iacet in sepulcro, nec auris patet ad obiecta solemniter audiendum, nec os aperitur ad obiecta rationabiliter  refellendum? uerum de huiusmodi iudiciis sufficiunt que uenerabilis Anastasius apostolice Sedis presul ad Anastasium imperatorem scribens, sacre Scripture auctoritatis pondere grauida docet. Sed ne uideamur tam sanctam tamque reuerendam synodum accusare, uel temere reprehendere, licere nobis opinamur de illa sentire, que sanctos patres nostros de Chalcedonensi magna synodo sensisse non ignoramus. Quorum unus, sanctus uidelicet papa Gregorius, usque ad prolationem tantummodo canonum hanc suscipiendam fore signauit. Beatus quoque eque papa Gelasius in tomo de anathematis uinculo, qualiter eadem synodus recipienda sit, luculentis exemplis et nonnullis diuinis testimoniis innuit, ubi  horum circumstantiam tali deliberatione concludit. Hec, inquiens, et huiusmodi exempla nos edocent, et testimonia diuina confirmant, non omnia passim a quocunque dicta, uel ubicunque scripta indifferenter accipere, sed, retentis bonis, que noceant refutare. Nam, et hanc quoque sanctam synodum canonica quedam capitula promulgasse, Grecorum scripta testantur, que tamen pene omnia, quia sedes apostolica non approbauit, tota Latinitas reprobauit. Sed quid de hac sola dicimus? cum, et secundam uniuersalem synodum que primo Constantinopoli celebrata est in causa primatus Ecclesiarum, sedes apostolica non admittat: quin, et omnes synodos sic recipiendas decernat ut Chalcedonensem synodum admittendam fore predictus sanctus Gelasius papa  describit, pro fidei scilicet communione et ueritate Catholica et apostolica, pro qua hanc fieri sedes apostolica delegauit factamque firmauit. uerum, si omnia exaggerare uolumus que in Honorii pape excusationem colligere possumus, facilius charta nobis quam sermo deficiet, et interpretandi propositum ad dictationis profecto uertemus eloquium. Unum tamen dicemus, quod reticere proculdubio non debemus, quia talis est dictus Honorius qualis est et pronuntiatus: quod si talis non fuit, cui sit prefixa sententia, profecto non erit: quoniam sicut scriptum est: Homo uidet in facie, Deus autem in corde.

Sed ecce, dum prolixius prefatio ad te nostra dirigitur, ab interpretandi studio procul abscessimus:  ostendere gestientes quod in apostolice sedis petra, quantum ad fidem pertinet, nec etiam per Honorium inuentum sit unquam serpentis, id est uirulente secte uestigium. Sume igitur iam memoratam Ioannis pape pro Honorio Apologiam: sume etiam et pro eodem ipso Apologiam ex epistola Maximi Monachi, et re uera philosophi Christique Dei nostri martyris, missa Marino presbytero, diffloratam. Ipse quippe beatissimus Maximus, non solum in iam dicta, sed et in ea quam scripsit ad abbatem Thalassium epistola, iam nominatum defendit Honorium, uerum etiam, in epistola sua dogmatica quam ad Petrum scripsit illustrem, magnum hunc et diuinum appellat. Ex qua scilicet epistola de eodem papa Honorio, et Hierosolymitano Sophronio  de quo in translatis a nobis scriptis sepe memoriam fecimus, atque de Pyrrho Constantinopolitano heretico Patriarcha, defflorata quedam atque translata en tibi afferimus. Preterea interpretati sumus ex epistola eiusdem sancti Maximi ad Marinum scripta presbyterum circumstantiam de Spiritus sancti processione, ubi frustra causari contra nos innuit Grecos, cum nos non causam uel principium Filium dicamus Spiritus sancti, ut autumant; sed, unitatem substantie Patris ac Filii non nescientes, sicut procedit ex Patre, ita eum procedere fateamur ex Filio, missionem nimirum processionem intelligentes. pie interpretans, utriusque lingue gnaros ad pacem erudiens, dum scilicet et nos et Grecos edoce  secundum quiddam procedere et secundum quiddam non procedere Spiritum sanctum ex Filio: difficultatem exprimendi de alterius in alterius lingue proprietatem significans. Siquidem et huiusmodi pia interpretatione sanctus olim Athanasius orientales et occidentales super subsistentie uel persone nomine dissidentes uniuit, dum unum idemque utrosque corde credere, sensuque retinere perdocuit: licet ob lingue uarietatem aliter atque aliter ore confiterentur, et importunis contentionibus deseruirent. Transtulimus etiam quasdam epistolas Theodori pape successoris predicti pape Ioannis, iuxta quod ordo poscebat, scriptas ad Paulum successorem Pyrrhi, et consecratores eius, quorum scilicet Ioannis ac Theodori, eximiorum sedis apostolice  presulum, stylus epistolarum Latina redolet eloquentia: ex quo liquido constat, non Grece illas, sed Latine fuisse dictatas. Unde notandum quod, nonnulla que Latine fuerunt edita, Latinitas funditus mole obliuionis obruta deplorasset, nisi ex Grecorum post fonte librorum hec hausta sitibundo  pectore resumpsisset, sicut epistolam beati pape Felicis in Petrum sententiam proferentem Antiochenum. Quinimo sicut et ipsum quoque Clementem, quem Rufinus nostre lingue redditum, restitutum et redeuntem ad Gaudentium scribens innuit: et quod Latine scriptus fuerit et amissus, rursusque receptus, signanter ostendit. Excerpsi nichilominus, et tibi ecce translatam presento, quamdam narrationis circumstantiam ex epistola sancti Maximi ad Thalassium scripta abbatem, quid Constantinopoli legati Romani gesserint, gratia incitande constantie in causa maxime pietatis ad redargutionem pusillanimorum, et agnoscende potestatis apostolice sedis, contra eos qui ab ipsa quid uiolenter extorquere nituntur. Porro ecce nichilominus  exhibeo exsilii gesta sancti pape Martini, que ad petitum uenerabilis Martini episcopi Narniensis edideram: una cum Hypomnestico declarante breuiter gesta sanctorum Maximi Philosophi, et utriusque Anastasii, necnon et Theodori, ac Euprepii, et aliorum.






[a 1Kb] IOANNIS PAPAE ROMANI AD CONSTANTINUM IMPERATOREM FILIUM HERACLII APOLOGIA PRO HONORIO PAPA Propter unam in Christo uoluntatem, cuius aiunt eum calumniatores mentionem fecisse.

 Dominus, qui dixit de tenebris lucem splendescere, qui eripuit nos de potestate tenebrarum in admirabile lumen suum, lumen ueritatis, et ueritas luminis, in quo complacuit omnem plenitudinem diuinitatis habitare, et per eum reconciliare omnia, in ipso pacificans per sanguinem crucis eius, siue que in celis sunt, siue que in terris , propter eminentem magnitudinem diuitiarum bonitatis sue in faciem Ecclesie sue respiciens, uestram precognitam sibi et predestinatam benignitatem ad fidei nunc integritatem uocare dignatus est: ita ut, omni fallaci caligine procul amota, per uos uictricem faciat ueritatem. Quantum enim ex diuersis suggestionibus que ad nos cateruatim uenerunt, quinimo et ex ipso quoque auditu didicimus, omnes  occidentales partes scandalizate turbantur, fratre nostro Pyrrho patriarcha, per litteras suas huc atque illuc transmissas, noua quedam et preter regulam fidei predicante, et ad proprium sensum quasi sancte memorie Honorium papam decessorem nostrum attrahere festinante, quod a mente catholici Patris erat penitus alienum. Igitur, ut uestra benignitas  causam totam rei discere possit, subtilissima ueritate, que ante breuis intercapedinem temporis gesta sunt, enarrabo.

Sergius reuerende memorie patriarcha predicto sancte recordationis Romane urbis pontifici significauit, quod quidam in Redemptore nostro Domino Iesu Christo duas contrarias dicerent uoluntates: quo prefatus papa comperto rescripsit ei, quia Saluator noster, sicut esset monadicus unus, ita et ualde mirabiliter super omne genus hominum conceptus et natus esset. Ex sancta quoque ipsius incarnata dispensatione docebat, quia Redemptor noster, sicut esset Deus perfectus, ita esset et homo perfectus: ut, quam primus homo per preuaricationem amisit, sine aliquo peccato natus prime  imaginis nobilem originem renouaret. Natus ergo est secundus Adam nullum habens nascendo uel cum hominibus conuersando peccatum, etenim uerbum caro factum in similitudine carnis peccati omnia nostra suscepit, nullum reatus uitium ferens ex traduce preuaricationis exortum. Similitudinem ergo intelligimus, non carnis eius, sed peccati.  Etenim carnem Dominus ueram suscepit ex intemerata et beata uirgine Dei genitrice, consubstantialis nobis effectus. Ergo similitudinem carnis peccati sanctus dicit Apostolus, quam similem nobis peccatoribus sine peccato cum anima rationali suscepit; et idcirco unam uoluntatem secundum primam formationem Ade naturalem humanitatis sue Dominus noster iehsu Christus habere dignatus est: non duas contrarias, quemadmodum nunc nos habere dignoscimur, qui de peccato sumus Ade geniti: quoniam, corruptibilis per transgressionem primus homo effectus, et Creatori suo subdi contemnens, sensit carnem, que prius erat sibi subiecta, nichilominus repugnantem, et peccato suo totum genus humanum fecit obnoxium, sicut dicit Apostolus:  Regnauit mors ab Adam usque ad Moysem, etiam in eos qui non peccauerunt in similitudinem preuaricationis Ade . Quapropter, et nos qui per preuaricationem et peccatum illius nascimur, duas contrarias habere uoluntates dignoscimur: duas autem dico, mentis et carnis inuicem reluctantes, sicut idem beatus docet Apostolus: Caro concupiscit aduersus spiritum, et spiritus aduersus carnem. Hec autem inuicem aduersantur, ut non quecunque uultis, illa faciatis . Et hoc omne humanum patitur genus sub peccato constitutum, quoniam nemo est mundus ab hoc peccato preuaricationis, nec infans, sicut scriptum est, cuius est unius diei uita super terram . Et quemadmodum Spiritus sanctus per Dauid ait: Ecce  enim in iniquitatibus conceptus sum, et in delictis peperit me mater mea . Sicut enim in Adam omnes peccauerunt, secundum Apostolum, ita in Christo omnes iustificabuntur . Et sicut per unum hominem peccatores constituti sunt multi; ita et per unum hominem iusti constituentur multi . Ergo unus et solus est sine peccato mediator Dei et hominum homo Christus iehsu, qui in mortuis liber conceptus et natus est. In dispensatione itaque sancte carnis sue duas nunquam habuit contrarias uoluntates, nec repugnauit uoluntati mentis eius uoluntas carnis ipsius. Neque enim habuit quodcunque peccatum, qui uenit dimittere peccatum mundi, quemadmodum et ipse dixit: Quis ex uobis arguet me de peccato ? Et  alias taliter ait: uenit princeps mundi eius, et in me inuenit nichil . Unde scientes, quod nullum in eo, cum nasceretur et conuersaretur, esset omnino peccatum, decenter dicimus et ueraciter confitemur, unam uoluntatem in sancte ipsius dispensationis humanitate, et non duas contrarias mentis et carnis predicamus, secundum quod quidam heretici uelut in puro homine delirare noscuntur.

Secundum hunc igitur modum iam dictus decessor noster prenominato Sergio patriarche percontanti scripsisse dignoscitur: quia in Saluatore nostro due uoluntates contrarie, id est, in membris ipsius penitus non consistunt, quoniam nichil  uitii traxit ex preuaricatione primi hominis. In nobis enim, non in eo, coaptatur quod scriptum est: Scio enim quia non habitat in me, id est in carne mea, bonum . Et iterum: Non quod uolo bonum hoc ago; sed quod nolo malum, hoc facio. Si autem quod nolo malum illud facio, non iam ego operor illud, sed quod habitat in me peccatum . Et post hec: uideo enim aliam legem in membris meis repugnantem legi mentis mee, et captiuantem me in lege peccati, que est in membris meis . Hinc ergo he due contrarie uoluntates mentis et carnis, quas Apostolus docet, in nostro nequaquam Saluatore fuerunt, eo quod hic luctaminis stimulus ex preuaricatione protoplasti sumpsit initium: quoniam a Redemptore nostro natura  suscepta est, non criminis culpa. Sed ne quis nonnunquam minus intelligens reprehendat, quamobrem de humana tantum natura, et non etiam de diuina natura docere sciatur: etenim Christus in duabus naturis in una persona unitis cognoscitur, adoratur, et colitur Deus et homo perfectus. Debet qui super hoc ambigit scire, quoniam ad hoc facta est responsio ad iam dicti patriarche interrogationem. Preterea et hoc fieri solet, ut scilicet ubi est uulnus, ibi medicinale occurrat auxilium. Nam et beatus Apostolus hoc sepe fecisse dignoscitur, se secundum auditorum consuetudinem preparans; et aliquando quidem de suprema natura docens, de humana penitus tacet: aliquando uero de humana dispensatione disputans, mysterium diuinitatis eius non tangit.  Etenim ipse hic quidem de diuina natura ait: Christus Dei uirtus, et Dei sapientia ; alibi autem de incarnatione eius ita dixit: Quod stultum est Dei, sapientius est hominibus; et quod infirmum est Dei, fortius est hominibus . Sapientia autem et stultitia, uirtus et infirmitas, contrarie adinuicem absque dubietate ponuntur. Ergone contraria sibimet docet beatus Apostolus? absit: sed audientibus semet configurat sapienter, secundum tempus docens, ut prouida nutrix paruulis quidem lac prebens, perfectis autem solidum tribuens cibum. Quid ergo est quod ait: Quod infirmum est Dei, fortius est hominibus; et quod stultum est Dei, sapientius est hominibus? Hoc totum capitulum de dispensatione Christi, non de superna natura  illius docere uidetur: uolens ostendere quia Deus homo factus animam habuit et corpus humanum, quod stultum asserit et infirmum. Sapientia enim humana diuine collata, stultitia est: fortitudo uero carnis eum Dei uirtute comparata, infirmitas est. Quia profecto condita humana sapientia cum conditrice sapientia comparata, stultitia est.

Igitur connectentes utraque, et Christum Dei uirtutem et Dei sapientiam secundum diuinitatem, naturam diuinitatis eius confitemur: et secundum eius sancte carnis dispensationem, quod stultum et quod infirmum est Dei, naturam humanitatis ueraciter predicamus, quoniam hoc infirmum et stultum, fortius et sapientius est omnibus hominibus. Omnes  enim homines, sicut etiam superius dictum est, sub peccato preuaricationis nascuntur. Dominus autem noster iehsu Christus absque peccato existens, et nullum secum uitium ferens uetustatis, non solum fortior, sed et sapientior est omnibus hominibus, quamuis infirmum nostrum et stultum sola misericordia suscipere sit dignatus. Qui uero ex peccato primi hominis nati sunt, filii ire ac tenebrarum a sancte Scripture magisterio nominantur. At uero Christus, cum lux uera sit, sedentes in tenebris et umbra mortis illuminare dignatus est. Quid enim doceat Apostolus scribens ad Ephesios, audiamus: Et uos, inquit, cum mortui essetis delictis et peccatis uestris, in quibus aliquando ambulastis secundum seculum mundi huius, secundum principem potestatis  eris spiritus, qui nunc operatur in filiis diffidentie, in quibus et nos aliquando conuersati sumus in desideriis carnis, facientes uoluntates carnis et cogitationum, et eramus natura filii ire, sicut et ceteri . Ecce iste sunt due uoluntates contrarie, mentis scilicet et carnis, que in Saluatore nostro modis omnibus non fuere. Nos has ex peccato progenitoris Ade, qui et se, et omne humanum genus obnoxium fecit, habere dignoscimur, ut aliquando quidem carnis aculeus menti resistere appareat, aliquando uero uoluntas mentis uoluntati carnis contradicere satagat; ut taliter cum Apostolo gementes confiteamur: Mente quidem seruio legi Dei, carne uero legi peccati. Dominus autem noster unam uoluntatem humanitatis naturalem suscipere dignatus est,  quam in propria carne potestatiue ut omnium Dominus circumferebat, eo quod omnia seruiant Deo: nullum profecto habens uel afferens ex preuaricatione peccatum, quoniam solus sine peccato et crimine preuaricationis est natus.

Predictus ergo decessor meus docens de mysterio incarnationis Christi dicebat, non fuisse in eo, sicut in nobis peccatoribus, mentis et carnis contrarias uoluntates. Quod quidam ad proprium sensum conuertentes, diuinitatis eius et humanitatis unam eum uoluntatem docuisse suspicati sunt, quod ueritati omnimodis est contrarium. uerumtamen uellem, ut interroganti responderent, secundum quam naturam dicunt Christi Dei unam uoluntatem? Si secundum diuinam tantum, de humanitate ipsius quid respondebunt?  quoniam et homo perfectus est, ut non cum Manicheo condemnentur. Porro si secundum humanitatem Christi dixerint, quod hec uoluntas Deus esset perfectus, obseruent ne forte cum Photino et Ebione iudicentur. Iam uero si ex utraque natura unam uoluntatem esse dixerint, non solum naturales uoluntates, sed et ipsas naturas confundent; ut nec hoc, nec illud, id est diuina et humana, intelligi possit. Sicut enim utrasque naturas in adunatione unius Christi, ut impius Nestorius, non patimur; ita differentiam naturarum penitus non negamus, sed neque  confundimus, quoniam utrasque naturas cum adunatione unius persone Christi Dei inenarrabili consonantia confitemur. Quia enim unam uoluntatem dicunt diuinitatis Christi et humanitatis, et unam simul operationem: quid aliud, nisi quia et unam naturam Christi Dei secundum Eutychianam et Seuerianam diuisionem operari noscuntur? Denique orthodoxi Patres, qui in toto mundo claruerunt, sicut utrasque naturas, ita et uoluntates ac operationes Christi docere concordi predicatione monstrantur.

Comperimus autem quod charta quedam mandata sit, in qua sacerdotes subscribere coacti sunt contra tomum beate memorie pape Leonis et Chalcedonensium synodum: in qua charta quedam sunt per nouitatem composita, que dogma ecclesiasticum refutare  omnino dignoscitur. Inspiret ergo diuina clementia Christianissime pietati uestre, et cum sitis custodes immaculate fidei nostre, uos ad compunctionem incitet, quo eos, qui nouis sunt adinuentionibus corrumpendi, imperatoriis sanctionibus arceatis, et predictam chartam, que in scandalum properat fidei, et locis publicis est suspensa, precipiatis depositam scindi. Omnes enim qui in Occidentalibus partibus hoc audierunt, sed et populi qui sunt regie uestre urbis, cognita predicte charte concinnatione, corde perculsi sunt. Erit enim per auctoritatem uestram et apostolicam perfectionem predicta charta, que contra Chalcedonensem synodum est composita, nunc et in omni tempore otiosa, et cunctis uirtutibus irrita. Perfectio uero fidei  quemadmodum usque in presens refulsit, oramus ut et per uos, sicut etiam per pie memorie Constantinum, diuino auxilio in robore suo permaneat. Propter quod, Christianissimi et Christi fidei custodes, donate hoc munus in primordiis uestris Ecclesie matri uestre, cuius estis post Deum opitulatores, ut fidem Sponsi eius serpentina calliditas non audeat uiolare. Hoc in primordiis salutare sacrificium afferte Domino Deo nostro, et ab eius Ecclesia omnis nouitatis nebulam radio pietatis uestre dispergite: quatenus Dominus Deus noster, uicaria ope, omnes que contra uos sunt conterat nationes, queque pacem et inexpugnabilem Deum repellunt. Quatenus uobis ea que sunt Dei curantibus, Deus que uestra sunt benignus dignetur perficere. Propter quod etiam mentis  inclinato genu tota mecum Ecclesia supplicat, ut ab integritate immaculate fidei nostre, quam sancti apostoli nobis tradiderunt, et sanctissimi Patres doctrinis luculentissimis consignauere, noue confusionis turbinem amouere dignetur. Quatenus Deus et Dominus noster, cuius fides immaculata custoditur, misericordias suas merito uobis et copiosissime largiatur, qui est omnipotens et Dominus sempiternus. Creator omnium ad uestrum benigne respiciat imperium, et gentes, que in sua feritate confidunt, inexpugnabili suo potentatu prosternat.





DIFFLORATIO EX EPISTOLA [a 68Kb] S. MAXIMI AD MARINUM PRESBYTERUM APOLOGIAM INTER CAETERA PRO HONORIO FACIENTIS.

[1Kb]

 , , , , , , , . , , , . , , , ,  , , . , , , , , , . , . .  , , , , , , , , . , , , , , , , , .  , .

, , . , , , , ,  , , , , . , , , , , . , , , . , [f. ], ,  , , , , .

, , , , , , , , , ,  ,  , ,  ,  , , , . , , , . , , , ,  , , .

, , , , , , , , , , , . . , .  , , . [f. ], , , . , .

, .  , , , , , , , , , , , . ,  , . , , . , , .

, ,  , , , , , , . , , , , , .

 Honorium etiam Romanum papam non diffiteri reor naturaliter in Christo uoluntatum dualitatem, in epistola quam scripsit ad Sergium, eo quod unam dixerit uoluntatem; sed potius confiteri, et hanc fortassis etiam constabilire. Nam hoc non in reprobationem dixit humane Saluatoris et naturalis uoluntatis: sed quod nullatenus conceptionem eius, que fuit sine semine, uel incorruptam natiuitatem precesserit uoluntas carnis, uel cogitatio uitiosa. Sola namque uoluntas diuina atque paterna, per Filium unigenitum per semet operantem propriam incarnationem, sanctique Spiritus conuentionem, hanc operata est. Et quod hunc sensum sectetur, hinc est manifestum. Cum enim dixisset, quia propter ineffabilem unitatem humane ac diuine nature, et Deus  dicitur pati, et humanitas de celo cum diuinitate descendisse; et hoc modo ostendisset eorum, que naturaliter insunt utrique nature unius Christi et Dei Filii per commutationem summam redditionem, subinfert: Unde, inquiens, et unam uoluntatem fatemur Domini Iesu Christi. Quomodo ait? Quia profecto a diuinitate assumpta est natura nostra, non culpa: id est, non a peccato; propemodum cum magno effatus Athanasio, qui hec contra Apollinarium impium scribit: Natus est ex muliere, de prima plasmatione hominis formam sibi erigens in ostensione carnis absque carnalibus uoluntatibus et humanis cogitationibus in imagine nouitatis. uoluntas enim sola diuinitatis est, quoniam natura tota diuinitatis est. Denique uerbi propter nos secundum carnem  natiuitatis super nos progressio facta est. Non enim carnis uitiosa precessit uoluntas uel cogitatio, sicut in nobis aspicitur, propter generis desiderium, quod a deceptione primi parentis obtinuit: sed uoluntas diuinitatis sola per filium, qui secundum beneplacitum Patris, et cooperationem Spiritus sancti, propriam, ut dixi, per se operatus est incorporationem, gerens in se, et per se nouiter inuectum nature modum natiuitatis, et sine semine suam ipsius patrans conceptionem ex sancta Dei Genitrice semperque uirgine Maria. Hac ergo ineffabili natiuitatis eius inspecta ratione, ille quidem uoluntatem solam in eo diuinitatis dixit, hic uero uoluntatem unam Domini Iesu Christi. Quia profecto, inquit, a diuinitate assumpta est natura nostra, non culpa, absque carnalibus  uoluntatibus, et humanis cogitationibus, ut sacratissimus Athanasius ait. Non tamen perhibuit eum tanquam hominem, quia est quoque natura Deus, non habere humanum uoluntatem et naturalem, quemadmodum et diuinam atque paternam.

Idipsum autem etiam in subsequentibus innuit, asserens: Sine peccato conceptus est de Spiritu sancto, et sancta, immaculata semperque uirgine Dei genitrice Maria, et sine contagione ex ea secundum carnem natus est. Diuinam quoque Scripturam in laudem et uituperationem profert carnis memoriam facere. Non aliam, absit, natura et substantia Domini carnem, quam nostram commonens intelligendam: qui etiam hanc sciebat assumptam ex nostra substantia, id est ex congenite nobis semper uirginis  et Dei Matris sanctis uisceribus; sed alienam a uitio, et nullatenus legem preuaricationis habentem, sicut nos, in membris repugnantem spiritus legi. Non enim assumpta est, ait, a Saluatore caro a peccato corrupta, que repugnaret legi mentis eius. Cuius enim sementationem, que per peccatum efficitur, non precessit generationis lex, huius omnino nec in membris est: sed lex diuine iustitie ad imaginationem nobis ostensa, et eam quoque, que ex preuaricatione nature illata est, perfecte demolitur. uenit enim sine peccato querere et saluare quod perierat, id est naturam humani generis que peccauerat. Alia enim lex in membris eius, aut uoluntas diuersa uel aduersa, non fuit in Saluatore. Hinc ostendit. non quod non habuerit humanam uoluntatem et  naturalem , sed quod sicut homo neque secundum corpus per membra quamlibet habeat preter nature leges operationem, neque rursum secundum animam uoluntatis contrarium, uel sine ratione motum, ueluti nos: quia et super legem natus est humane nature.

Expressius autem et in subsequentibus comprobat, quod sermo sibi esset tantum, uitiatam et non naturalem a Saluatore disterminandi uoluntatem, et quod in naturali ac humana ad paternam ac diuinam coaptaretur quidem, sed nullam haberet ad illam ex repugnatione diuersitatem: normam autem dans nobis seipsum, quod proprie suum erat, uoluntarie subiiciebat, commendabat uero paternum. Quatenus et nos imitati, quod  nostrum est reprobato, quod diuinum est omni studio expleamus, dicens ita: Licet enim scriptum sit: Non ueni facere uoluntatem meam, sed eius qui misit me Patris . Et: Non quod ego uolo, sed quod tu, Pater ; non sunt hec diuerse uoluntatis, id est contrarie ac repugnantis, sed dispensationis humanitatis assumpte, que sua compassibiliter fecit que nostra sunt. Ista enim propter nos dicebat, quibus dedit exemplum pietatis magister, ut sequamur uestigia eius, et non suam unusquisque nostrum, sed Domini potius in omnibus preferat uoluntatem. Non ergo interemptionem, ut dixi, naturalis et humane uoluntatis, sed uitiose, ac eius que est extra naturam, facit; et ut totum  fateamur, ab omni peccato Deum liberum esse testatur, qui secundum nos propter nos incarnatus est.

Et ut compendio dicam, per unam uoluntatem solam eius secundum carnem natiuitatem eum diuinam precessisse uoluntatem indicare coniicio. Per id uero quod ait, non esse uoluntatis eius diuersitatem, contrarium uel repugnans quid non eum habere perhibet, sed conueniens et prorsus unitum ex toto. Unde cum nostram quidem naturam de diuinitatis uoluntate dicit assumptam, unius mentionem facit. Illud autem quod introducit: Non ueni facere uoluntatem meam, in medium uerbo preponit, omisso numero: Non sunt, inquit, hec diuerse uoluntatis, id est contrarie atque aduersatricis. Ex quo duas secundum naturam existere in Saluatore uoluntates  manifeste colligitur. Si enim contrariam non habuit, naturalem habuit tanquam homo. Quod enim non est contrarium, naturale profecto est. Et nemo contradicet. Nihil quippe in natura uel in his que sunt secundum naturam, est omnino contrarium. Timor ergo est opinari, quod in eius proprie non est sermonibus scriptum, et moliri aduersarios proprie opinionis tanquam non bone ad uelamentum illius uiri litteras faciendum, secundum utrumque has preter illius intentionem falso referentes. Aduocatum quippe habet rationis sermonem omnem calumniatoris abigentem incursum.

Et ego quidem sic se illius habere sensum existimo, ab omni suspicione purgatum. Certiorem autem mihi hunc sanctissimus fecit presbyter, dominus  uidelicet Anastasius abbas a seniori Roma reuersus, uir scilicet imcomparabilis, uirtuteque diuina et prudentia uenustatus: qui asserens, quod multum sermonem mouerit ad sacratissimos magne illius Ecclesie uiros, propter epistolam que ab eo fuerat ad Sergium scripta, percontans cuius rei gratia, uel qualiter in ea inserta fuerit una uoluntas, et inuenit hesitantes in hoc, et rationem reddentes; insuper et eum, qui hanc per iussionem eius Latinis tractauerit dictionibus, dominum uidelicet abbatem Ioannem sanctissimum symponum [a 1Kb] affirmantem, quod nullomodo mentionem in ea per numerum fecit unius omnimodis uoluntatis: licet hoc nunc sit fictum ab his qui hanc in Grecam uocem interpretati sunt. uerum nec quamlibet exinanitionem uel abolitionem  naturalis secundum humanitatem Saluatoris uoluntatis, sed eius que nostra est, et reproba facta, perfectam deiectionem et interemptionem. Iuxta quod et in inuicem eorum que unius generis sunt efficitur bellum. Ostendere uolens, ab omni esse peccato mundam assumptam carnem, secundum sacratissimorum eloquiorum et paternarum doctrinarum traditionem. Et apparet qualiter huiusmodi sermones concinentes sint cum his que modo sunt ab exiguitate mea recitata, et ueluti astipulatores facte pro Honorio defensionis.

Ego, cum hec ille ratiocinando respondisset, miratus sum oppido cognoscens subtilitatem ipsorum,  et obstupui quodammodo super astutia eorum qui pro uno frustra omnia gerere imple audent et uolunt, sicut eis ab olim moris et nunc est, furtiuis et falsis narrationibus, eos qui contra se magnanimiter agonizant, taliter, quin et absque omni ratione ad se ipsos attrahere, et sensum fraudare, qui se nullatenus sequitur. Necessario ergo et hoc cum didicissem, significaui tibi domino, honorabilis Pater, quatenus per omnia munitus, habeas qualiter insequaris aduersariorum phalanges: uerboque indefesse iaciens, et fide potenter superans, gloriamque hinc Unigeniti in preconium habens, et diadema huius communionem per gratiam et unitatem.






DIFFLORATIO EX EPISTOLA EIUSDEM S. MAXIMI AD PETRUM ILLUSTREM. Ubi Pyrrhi et sancti Sophronii Hierosolymitani episcopi, atque pape Honorii mentionem facit, ita post aliqua prosecutus.

 uestris laudabilibus syllabis [a 9Kb] dignatus es significare indigno seruo tuo propter abbatem Pyrrhum. Et post pauca: Et futurum profecto esset, ut hac forte pro causa ad redargutionem illius et omnium, qui secundum illum impiam nouitatem sectantur indifferenter, ad diuinitus conseruanda tua et famosissima uestigia properarem. Quatenus scirent omnes, qui secundum uos pietatis sunt amatores, illorum una cum omni prorsus inscitia, impietatis quoque superfluam abundantiam. Sed timui ne putarer extra sacra quidquam agere iura, preter uoluntatem hoc faciens sanctissime sedis apostolicorum uirorum, qui uniuersam plenitudinem catholice Ecclesie bene ducunt, et ordinate secundum diuinam legem deducunt. Quoniam hac diuina uidelicet lege consistunt  celestia et terrestria, et oportet ab ea nequaquam exorbitare, sed que sunt diuina secundum Deum agere illos, qui sancte secundum uos uiuere proposuerint: quatenus et Deum gestorum habeant curatorem, et sine successu receptionem. Quoniam, famosissime domine, peior his est, quod et antea intimaui, etiam ab antiquis hereticis noua fides et expositio. Hanc enim multis quibus perdurauit annis in episcopatu ad manifestationem reprobe mentis sue  decessor quidem eius impie in utero aluit, iste uero magis impie genuit. Et rursus posteriores horum in contemptum excolunt  diuinitatis. Et paulo post: Et quod adhuc deterior illis est mos, et ueluti speciale omnium peruersorum hereticorum indicium, quia et sue ipsius impietatis obnoxios, describunt innoxios. Sophronium quippe,  qui prudenter diuina perdocuit et predicauit Ecclesie catholice dogmata, se in errorem mouisse hac illacque susurrant. Et post pauxillum: Diuinus enim Sophronius, ut ipsi testamiui, laudabilissimi, in Afrorum regione mecum et cum omnibus peregrinis monachis moras agebat, cum ipsi peruersitates illas fabricarent aduersus omnes. Et post pusilla: Et erat quidem domus omnium per diuinam concordiam et unanimitatem in unum Dei fauente gratia in uniuersitate, que sub sole consistit, pacifica et tranquilla fide munitis Ecclesiis. Hi uero, qui horum inuidebant consonantie, ac in Christum Deum confessioni, ueluti quamdam caliginosam nubem, et stridentem uel grauem fluctum maris ac barbarorum, nemine hos mouente, quam solo demone turbationis amico,  qui genus humanum ad simultatem concitauit, repente contra ueram Christianorum fidem nouam excogitauerunt ecthesim. Deinde sententias pro ea, et compositiones iniustas. Dein actiones monumentorum. Deinde synodos latrocinales, et concursus episcoporum non uoto conuenientium, sed uiolentia contractorum, non exhortatione properantium, sed ex fuga barbarorum peregre proficiscentium. Dein iussiones et minas huc atque illuc aduersus pios transmissas. Nam eum qui tunc imperabat, sophistice muneribus in seruitutem redigentes. Et post pauca: Ex proprio nomine uiro ecthesim producere persuaserunt. Paulo post: Fit autem horum inimicus pariter et defensor, an potius asserendum fautor et accusator horum publicans argumentum: et  innotescens quod ipse nequaquam ex se fuerit motus, sed ab illis coactus, impiissimam fecerit ecthesim in scriptis pro se ipso hec dicens, et rationem reddens Ioanni sancte memorie quondam pape senioris  Rome. Et post pauxillum: Conuincunt autem seipsos, quod isti ualde manifeste fortissimi hanc fecerint, et nullatenus ille. Neque enim quodlibet super hoc habuit studium, utpote ad alia circumlatus. Post breuia: De quibus omnibus miseri nec sensus apostolice facti sunt sedis, et quod est risu, imo ut magis proprie dicamus, lamento dignissimum, utpote illorum demonstratiuum audacie, nec aduersus ipsam apostolicam sedem mentiri temere pigritati sunt: sed quasi illius effecti consilii, et ueluti quodam ab ea recepto decreto, in suis contextis pro impia ecthesi actionibus secum magnum Honorium acceperunt, sue presumptionis attestationem ad alios facientes uiri in causa pietatis maximam eminentiam. Quis itaque, o famosissime et  qualis Sophronius hec et tam atrociter et per tantum temporis facere his falsiloquis persuasit? que hos non rogauit Ecclesia? quis pius et orthodoxus non supplicauit antistes, cessare illos a propria heresi clamando et obtestando? Siquidem ultima sua exspirabat sacer Arcadius, et spiritum Deo tradebat, sed nec usque ad horam illam eos rogare cessauit. Et post pauca: Quid autem et diuinus Honorius, quid uero et post illum Seuerinus senex? quid denique et is, qui post hunc exstitit, sacer Ioannes? Porro is qui nunc presidet beatissimus papa omisit quidquam supplicationi conueniens? Nonne Oriens totus et Occidens lacrymas, lamenta, obsecrationes, deprecationes ex equo, tam Deo per orationes quam his per epistolas, afferebant? Sed Deus quidem horum  profecto beatorum uirorum finem admisit, et pro ea uicissitudine in secula conseruauit. Illi autem Domini contemnentes inducias, ad conuersionem hos benigne cohortantes, et horum egregiorum facta per tot tempora supplicatione torpentes, sue nequaquam passi sunt celestem fidem preferre. Post aliqua: Diuinus ergo magnusque Sophronius tunc Alexandriam ueniens, mox ex prima lectione  lugubre quiddam et ingens uociferatus, fontes emittebat lacrymarum, illum feruide obsecrans, supplicans, expostulans, in pauimento ipsius uestigiis prouolutus, quo nichil horum super ambonem contra catholicam Dei Ecclesiam predicaret, quippe cum hec liquido impii essent  Apollinarii dogmata. Et paulo post: Taliter uiri, o mihi pre omnibus reuerendum caput, diuina Deo perosis insultationibus, et inuicem scenicis quodammodo illusionibus lacerabant, et sacratissimum Sophronium tam miserabiliter lamentatum, utpote contritionem more cuiusdam secundi Hieremie catholice deflentem Ecclesie, tantumque diuinorum lapsum bene ualde et compatientissime dogmatum deplorantem, nullatenus consolati sunt. Et post nonnulla: Si enim Romana sedes non solum reprobum Pyrrhum, sed et male sentientem et male credentem non nescit, perspicuum profecto est, quia omnis qui  eos, qui Pyrrhum reprobauerunt, anathematizat, sedem Romanam, id est catholicam Ecclesiam anathematizat: omitto enim dicere, quia utique et seipsum, qui talis est, si duntaxat sedi Romane communicat, catholiceque Dei Ecclesie. Obsecro igitur, benedicte domine mi, precipere omnibus, ne Pyrrhum sanctissimum uel almificum nominent. Neque enim tale quid sacra regula eum uocari permittit. A cuncta enim cecidit sanctitate, qui nimirum ab Ecclesia catholica sponte prosiliit. Non enim fas est illum ex quacunque laude cognominari, qui iam olim damnatus est, et abiectus ab apostolica sede Romane urbis, ob externe sensum opinionis, donec ab ea recipiatur conuersus ad ipsam, imo ad Dominum Deum nostrum per piam confessionem et orthodoxam fidem,  qua sanctificationem recipiat, sanctumque uocabulum. Itaque si uult hereticus neque esse, neque audiri, non isti aut illi satisfaciat, superfluum quippe hoc et irrationabile est; quia sicut uno contra eum scandalizato omnes scandalizati sunt, ita quoque uno satisfacto, omnes proculdubio satisfiunt. Festinet pro omnibus sedi Romane satisfacere. Hac enim satisfacta, communiter ubique omnes pium hunc et orthodoxum predicabunt. Nam frustra solummodo loquitur, qui mihi similes suadendos ac subripiendos putat, et non satisfacit et implorat sanctissime Romanorum Ecclesie beatissimum papam, id est apostolicam sedem, que ab ipso incarnato Dei uerbo, sed et omnibus sanctis synodis, secundum sacros canones et terminos, uniuersarum, que in toto  terrarum orbe sunt, sanctarum Dei Ecclesiarum in omnibus et per omnia percepit et habet imperium, auctoritatem et potestatem ligandi atque soluendi. Cum hoc enim ligat et soluit etiam in celo uerbum, quod celestibus uirtutibus principatur. Si enim alios quidem satisfaciendos ducit, et beatissimum Romanum papam nequaquam implorat, simile quiddam agit ei, qui forte homicidii uel alterius cuiusdam criminis redarguitur, et insontem se non ei, qui secundum leges iudicandi iura sortitus est, exhibere festinat: sed tantum inutiliter et sine lucro aliis, et priuatis hominibus munditiam monstrare sui satagit actus, qui nullam habeant se soluendi a crimine potestatem. Quapropter, benedicte mi domine, adhuc magis extende preceptionem, que bene uobis, et  secundum placitum Dei uisa fuisse dignoscitur, quo nemini licentiam habeat iste quidquam loqui et obloqui dogmatis causa. Sed liquido discite uoluntatem huius abundantius inuestigantes, si uelit annuere penitus ueritati: et si hoc agere studuerit, et ad id secundum rationem accelerat, hortamini eum suggestionem conuenienter facere ad beatissimum papam Romanum: quatenus sic per illius diuinam preceptionem, regulariter que circa ipsum sunt et decentissime moderetur ad gloriam Dei et uestre laudem sublimitatis.





EXCERPTUM EX EPISTOLA S. MAXIMI DE PROCESSIONE SPIRITUS SANCTI Scripta ad Marinum presbyterum Cyprium.

 Non in tot huius sanctissimi pape synodica, quot scripsistis, capitulis Constantinopolitani reprehenderunt, sed in duobus tantum. Quorum alterum est de diuinitatis ratione, quia dixit, aiunt, procedere etiam ex Filio Spiritum sanctum. Alterum uero de diuina incarnatione, quoniam scripsit, inquiunt, absque originali et actuali peccato Dominum esse. Et in priore quidem consonantia protulerunt testimonia Latinorum Patrum, necnon et Cyrilli Alexandrini de sacro ipsius opere quod in sanctum euangelistam fecit Ioannem, ex quibus non causam Spiritus sancti Filium se facere monstrauerunt. Unam enim norunt causam Filii ac Spiritus esse Patrem: alterius quidem secundum generationem, alterius uero secundum emissionem: sed ut hunc per eum prodire insinuarent,  et hanc substantie communionem et indissimilitudinem demonstrarent. In posteriori autem non est opus omnino defensione. Que enim in hoc sit  altercatio, quamuis ita calumniatoribus ob suam peruersitatem uideatur? uerum prosecuti sunt, dicentes, quod nec in mente habuerit peccatum, secundum quod primus uitiatus fuisse apparet Adam, nec actionem mali et operationem. Ergo isti quidem hec, de quibus non rationabiliter impetiti sunt: illi autem, de quibus et ualde iuste, nullam nunc usque fecerunt apologiam, quia nec abiectionem eorum, que ab eis introducta sunt. Porro, secundum iussionem uestram, rogaui Romanos interpretari propria dicta, causa furtiuas aduersantium subreptiones effugiendi. uerumtamen more obtinente ita faciendi atque mittendi, nescio utrum consentiant. Alias autem nec ualent in aliena dictione ac uoce sensum suum, sicut in propria uel alumna, subtili exprimere  diligentia, uel etiam quemadmodum nos in nostra nostrum.





SANCTISSIMI THEODORI PAPAE SYNODICA AD PAULUM PATRIARCHAM CONSTANTINOPOLITANUM. 

 Synodicas fraternitatis uestre litteras, datas per Georgium presbyterum et Petrum diaconum nos suscepisse significamus, quarum percurrentes textum, inuenimus eam inter spem et metum, quemadmodum inter fidum gemini littoris portum, confidentem pariter et fluctuantem, et non frustra. Nam sacerdotium graue onus est, quod scilicet aliorum uite cura fatigat, iuxta quod scriptum est: Quis infirmatur, et ego non infirmor? quis scandalizatur, et ego non uror ? Et quanto metu sacerdotalis mens concutitur, ne forte per silentium uel immoderatum eloquium maculetur, tanto spe et maxima proprie fortitudinis penna ad altitudinem subleuatur, quando de subiectorum profectu gratulatur. Scriptum est enim: Ubi plurime segetes, ibi  manifesta fortitudo boum . Hinc e contra metus reuerberat. Scriptum namque est: Fili mi, si spoponderis pro amico tuo, defixisti apud extraneum manum tuam. Illaqueatus es uerbis oris tui, et captus propriis sermonibus. Fac ergo quod dico, fili mi, et temetipsum libera, quia incidisti in manum proximi tui. Discurre, festina, suscita amicum tuum: ne dederis somnum oculis tuis, nec dormitent  palpebre tue. Eruere quasi damula de manu, et quasi auis de insidiis aucupis . Audiuimus, dilectissime frater, per timorem periculum nostrum, audiamus per spem repromissum consolationum solatium. Ego sum, inquit Deus, pars hereditatis tue . Et iterum: Sacerdotes tui induant iustitiam . Timor autem concutit, cum alias dicitur: Cui multum creditur, multum ab eo exigetur . Et iterum: Potentes potenter tormenta patientur . Et rursus spes nos refouet, ubi ait: Labia sacerdotis custodient scientiam, et legem exquirent ex ore eius, quoniam angelus Domini exercituum est . Inter tot ergo procellas atque tranquillos fluctus estuare profundum, quid aliud est nisi in  portu asperrimi littoris nauim mentis nostre tempestatibus concuti? Sed quia maiorem fiduciam ex longanimitate Dei Euangeliorum habere cognoscimur, spe gaudentes huiusmodi estum nullo modo formidamus. Nos ergo quid, nisi dispensatores unius pastoris sumus? Ipso enim pascente pascimus, et regente regimus, quoniam omnes sub eodem pastore cum ouibus ipsius oues pascue sumus. Neque enim  nostris uiribus, sed Dei gratie deputamus quod sumus. Tantum restat, ut cum diuino auxilio petendo, querendo, pulsando, fide et opere donum gratie irreprehensibiliter exhibere possimus, quo, conculcatis uitiis, uirtutum repromissa premia percipere mereamur. Superbia, que est initium omnis peccati, longe a sacerdotum mentibus fiat. Auaritia rursus, que est idolorum seruitus, atque omnium malorum radix, abscissa, et a turbine pulueris sui procul amota destruatur, que excecat etiam oculos sapientum. Dilectionem igitur omnium uirtutum matrem, sine qua nichil perficitur, et in qua omnes uirtutes pacis complete uinculo indissolubiliter continentur, fide recta et spe certa studio indesinenti teneamus. Et quoniam fide hominum corda purgantur, lecti  apices dilectionis uestre limpida fidei fluenta uos de fontibus Saluatoris hausisse, et sicut predicamus predicare, et quemadmodum credimus credere, et sicuti docemus indiminute docere manifestarunt. His ergo ita se habentibus, cum ea que a Pyrrho aduersus apostolicam fidem nostram ad subuersionem synodalium decretorum prolata sunt, tam per dogma sedis apostolice, quod expositum est a predecessore nostro, quam per iussionem filii nostri mansuetissimi principis destructa sint: quamobrem fraternitas tua a publicis locis chartam, que suspensa pridemque cassata fuerat, non abstulit? que scilicet scandalum sanctis Dei Ecclesiis non modicum intulit: Corde enim creditur ad iustitiam; ore autem confessio fit in salutem . Si deiiciendum ergo eiusdem  Pyrrhi conamen fraternitas uestra ducit, qua pro causa predictam chartam de pariete non deposuit? Nemo quippe quod abominatur colit. Si autem, quod absit, huiusmodi scriptum amplectitur, cuius rei gratia nobis hoc per propria synodica sua minime patefecit? Neutrum enim sine horum alterius deiectione indemniter stare potest. Nam si recta fides, que tot conciliis roborata est, ab Heraclio et Pyrrho cum quadam additione et emendatione corrigitur: ergo fides a Patribus subtiliter examinata commoueri cognoscitur, et mortui uacua spe beatitudinis deciderunt: quod auertat Deus a fidelium cordibus. Hi enim qui defuncti sunt minime perierunt: Pretiosa namque in conspectu Domini mors sanctorum eius . Et qui uiuunt in hac  fide, mundi effecti sunt: Patrumque dogma signata fide uerum et pium firmiter est posteris traditum. Restat igitur, quod contra fidem promulgatum est irritum fiat, et cum auctore proprio destruatur. Porro mirati sumus quia episcopi, qui fraternitatem tuam consecrauerunt, sanctissimum illum in litteris suis dixerunt. Sed et quia propter uulgarem turbationem et odium, Ecclesie hunc Constantinopolitane abrenuntiasse significauerunt: propter quod etiam in ambiguitate positi, que a fraternitate uestra scripta sunt iudicaueramus ad modicum quid differre, donec iam dictus Pyrrhus ab episcopatu Ecclesie Constantinopolitane pelleretur. Nam turbatio et odium populi episcopatus gradum nescit auferre.  Canonica enim uindicta super eo debuerat prouenire, quo fraternitatis tue consecratio irreprehensibilis et firma consistat. Scriptum est enim: Si uir eius mortuus fuerit, soluta est a lege uiri. Si autem uir eius uiuit, adultera uocabitur si fuerit cum alio uiro . Erunt enim duo in carne una. Mysterium autem hoc magnum est, ait Apostolus, ego autem dico in Christo et Ecclesia . Etenim licet indigni simus, locum tamen eius in Ecclesiis adimplemus. uiuente itaque predicto Pyrrho, et nondum natura uel culpa exstincto, ne forte fieret schisma oportuerat precaueri. Ut ergo fraternitatis uestre sacerdotalis robustior ordo permaneat, oportet debitum aduersus eum colligi episcoporum ex propinquioribus locis conuentum. Precipimus  enim super hoc etiam karissimis filiis nostris Serico archidiacono, et Martino diacono et apocrisiario, quibus et locum nostrum ad huius rei deliberationem credimus, quatenus cum fraternitate uestra predicti Pyrrhi culpa regulariter exquiratur. Non enim presentia eius necessaria est, ubi excessus eius, et scripta ueritati repugnantia presto sunt, ut cum de his diiudicatur, modis omnibus condemnetur. Primo quidem, quoniam Heraclium, qui anathematizauit inuiolabilem orthodoxorum Patrum fidem, diuersis laudibus extulit, et sophisticam iussionem ipsius, in qua quasi symbolum fidei composuit, subscribendo firmauit, furtiuisque subreptionibus quosdam sacerdotes apud se singulatim predictam chartam roborare cegit, et in publicis locis suspendere  ad destructionem Chalcedonensis concili audaci transgressione presumpsit. Unde non modicum dissensionis scandalum Ecclesiis Dei disseminauit, et obtestatione conuentus a decessore nostro corrigi paruipendit. His igitur et aliis in synodo fraternitatis uestre requisitis, canonice hunc exsecutioni submittite, ut sacerdotali ordine et episcopali legislatione, ac regulariter eo sacerdotio denudato, non solum fides illibata permaneat, sed et fraternitatis uestre gradus episcopalis firmior conseruetur. At uero, si diligenter fraternitas uestra, dum consiliatur, perspexerit fautores iam dicti Pyrrhi circumstrepere, et senseritis crebro, insolenter presenti negotio quod diffiniendum est impedimentum per dilationem afferre, ut proprium compleant quandoque  consilium, uobis contradicentes, nisi iuxta uotum suum quidquam proueniat; et si ob hoc fraternitatem uestram obnoxiam facere, uel etiam schisma de eadem persona tentauerint: possibile est ut abscidatur etiam in huiusmodi capitulo talis uersutiarum ipsorum intentio, et obtineatur iussio a domino nostro et filio Christianissimi principis, quoniam de hoc enixius eum per litteras nostras poposcimus, ut scilicet sepe dictum Pyrrhum ad hanc Romanam urbem iubeat mitti, quatenus conuentu synodico a nobis effecto, pro sua temeritate iudicetur. Sic enim et fraternitatis uestre episcopalis dignitas omni futuro contrariorum schismate firmior apparere ualebit, et scandalum nouitatis ab orthodoxa  fide pulsum necabitur, atque Dei Ecclesia continue paci donabitur. Deleri namque ab Ecclesia scandala debent, et exstirpari. Multa enim possunt oriri dissensionis zizania contra promotionem fraternitatis tue, nisi canonica falce, ne proficiant, radicitus rescindantur. Siquidem cum patitur unum membrum, compatiuntur reliqua corporis membra . Absit ergo ut schismata et dissensiones proueniant, secundum quod et mansuetissimum dominum et filium nostrum principem per litteras nostras petiuimus, quod ab episcopatu fraternitatis uestre omnia que nuper exorta sunt scandala recidantur, et nos quidem ueluti fraterna uiscera condolentibus prouidentie nostre medelam afferentes appareamus. uerumtamen predictam  chartam, que contra orthodoxam fidem et Chalcedonense concilium sophistice probatur exposita, cunctis uiribus irritam esse deliberamus, et uinculo anathematis refutatam, atque ut a nobis et ab omnibus orthodoxis episcopis abominatam respuimus. Sufficit namque nobis fides quam sancti apostoli predicauerunt, concilia firmauerunt, et sancti Patres  consignauerunt, per quam renati et docti facti sumus, quamque docemus, nullum augmentum in symbolo fidei, quod a synodis est firmatum, recipientes. Anathema his qui addunt; anathema qui demunt sancto mathemati, id est symbolo, quod in concilio Niceno diffinitum, Constantinopolique firmatum, et in Ephesino primo atque Chalcedone, a sanctis ot orthodoxis Patribus, qui in catholica fide floruerunt, gratia sancti est Spiritus stabilitum. Hec et his similia concordi sensu fraternitas uestra predicando nobiscum, ore et opere confiteatur. Similiter autem anathematizantes omnes hereses et auctores earum, ut id ipsum dicamus omnes, sicut scriptum est, et schismata nullo modo germinent in Ecclesiis Dei, que spirituali iam et bis acuto sententie  gladio sunt rescisa. Porro presentem litterarum latorem fraternitati uestre in omnibus commendamus, quoniam et mores eius exigunt ut eum uobis nos commendare debeamus: quia manifeste uestram nobis presentiam exhibere uenerabilitas eius atque perfectio morum dignoscitur.





EXEMPLAR PROPOSITIONIS transmisse Constantinopolim a Theodoro sanctissimo papa Romano.

 Dominus ac Saluator noster in Euangeliis apostolis suis ita dixit: Quicunque soluerit unum de mandatis istis minimis, et docuerit sic homines, minimus uocabitur in regno celorum . Sed et alia Scriptura dicit: Ne transferas terminos eternos, quos posuerunt patres tui . His ergo sic se habentibus, ad notitiam fraternitatis uestre deducimus quia Pyrrhus, qui quondam Ecclesie Constantinopoleos episcopatum subripuit, et instar lupi sub pretextu pastoris latitabat, contra orthodoxam fidem cornu bellico erecto, quedam nouitatis figmenta composuit, et chartis a se dictatis, quosdam furtiuis ac subreptitiis modis subscribere compulit sacerdotes: uersute gerens, ut hereticum presumptionis sue dogma subreptis aliorum subscriptionibus  stabiliret, et ueluti nouum mathema contra colendum, nobisque traditum a sanctis Patribus symbolum componere conaretur. Et quoniam in Chalcedonensi consilio anathema positum est his  qui addiderint uel dempserint quid in fide, que a tot Patribus est roborata: huius rei gratia dilectionem uestram premunire considerauimus, ut his que a predicto Pyrrho aduersus apostolicam fidem presumpta sunt reprobatis, eamdem fidem sicut et fisi sumus retineatis, quam ex ipso lacte uberum sancte Ecclesie simul suxistis, uniuersa temerarie nouitatis deliramenta destruentes. Nos enim tam per alias litteras, quam per decretum presentis propositionis, omnia que contra orthodoxam et apostolicam fidem nostram ab eiusdem Pyrrhi noua et temeraria uanitate introducta sunt abominantes, simulque cum charta, que proposita, et in publicis locis ab eo suspensa est, anathematizantes, uolumus omnes illa sapere, id est tenere, que sancti apostoli  tradiderunt, et Patres qui in orthodoxa fide floruerunt, posteris tradita per sancta quinque concilia firmauerunt.





THEODORI SANCTISSIMI PAPAE Ad episcopos qui consecrauerunt Paulum patriarcham Constantinopolitanum propter Pyrrhum ex patriarcha.

 Litteras fraternitatis uestre, per quas nobis de promotione Pauli fratris et cepiscopi nostri significastis,  suscepimus: et gauisi quidem super huius sumus ordinatione. Sed futura mestitia huic uidelicet  successura, propter zizania, que nascitura fore sperantur, animum nostrum ualde concussit, nisi diligentissima manu et cautissima cura priusquam crescant et Dominicam messem suffocent exstirpentur. Debuerat igitur Pyrrhus, qui sanctis Dei Ecclesiis scandalum seminauit, canonice prius animaduersioni submitti, et tum prelatus frater noster Paulus sacrari: ne forte tempore aliquo de eiectione sua quampiam se putet querimoniam obiecturum, quod odium sustinuerit populare, et ui pulsus libellum dederit, et suam Ecclesiam refutauerit, sicut nobis fraternitas uestra per litteras suas significauit. Facile quippe mutantur homines, et quidem aliquando ex odio ad dilectionem assurgunt, aliquando uero a dilectione in odium dilabuntur. Qua ergo pro  causa, que dissimulari futura sunt prouido non contemplantur obtutu; ne forte proueniens scandalum uariis simultatibus Ecclesiam Dei discindat. Sunt capitula, quibus predictus Pyrrhus canonice potest ab omni sacerdotali ordine pelli. Primum quidem quia Heraclium, qui anathematizauit catholicam fidem et Patres orthodoxe sentientes, in litteris suis laudibus extulit, et per subreptionem, per quosdam sacerdotes qui subscripserant, sophisticam quoque chartam aduersus apostolicam fidem confirmare presumpsit, et in publicis locis suspendere festinauit, quasi nouam fidem et symbolum suscitans contra sanctam Chalcedonensem synodum; penam minime ueritus eterni iudicii; et anathema quod positum est in eadem Chalcedonensium synodo; quo  nemo unquam sancto mathemati, id est colendo symbolo, quidquam addere uel minuere audere pertentet. Predictus autem Pyrrhus nec protestatione conuentus a prauitate sua recedere passus est. Ideo ergo iam memoratam chartam abominantes, et omnia que crebro dictus Pyrrhus contra fidem molitus est anathematizantes, quin etiam nunc iterum atque iterum anathematizamus: illa tantum  amplectentes que sancti nobis Patres in synodis tradiderunt; nichil fidei addentes, nec auferentes. Et idcirco que in personam predicti Pyrrhi diffinierimus, in litteris quas ad iam memoratum fratrem et cepiscopum nostrum misimus, agnoscetis. Ut igitur scandalum minime futuro tempore generetur, secundum prefixum modum diligenter sacra prouidentia exstinguere curet. Et res quidem ipsa nos magis ad tribulationem prouocauit, et nascitura zizania coniecturis probabilius informauit, quoniam per litteras uestras predictum Pyrrhum sanctissimum nominastis. Si enim alia taceamus, et nichil omnino peccauit aut in religionem, aut in doctrinam fidei, et nec una culpa eum damnauit; quamobrem de propria est deiectus Ecclesia? Sed fortasse quis  dixerit, generale hoc odium fecit. Sed uulgaris tumultus ius sacerdotii auferre non potest, nec odium sacro quemquam ordine denudare. Manifeste quippe sunt canonice cause, que iura sacerdotii recidere possunt. Nisi enim nature causa presul exstinguatur, Ecclesiam eius alius non potest irreprehensibiliter apprehendere. Et hec quidem non contradicentes ordinationi predicti fratris nostri Pauli scribimus, sed uulnus latens et absconsum medente manu adaperimus, ne in uitalia uiscera serpere possit, omnem immunditiam fetide putredinis medicinaliter exhaurientes, et que possunt fieri diligentia prouide incisionis penetrantes, non ut hec fiant optantes. Nam sepedictum fratrem nostrum in uisceribus mentis nostre complectimur et fouemus:  sed ne schismata fiant, fraterna prouidentia et affectione dilectionis terremur; quatenus episcopatus eius manus impositio nullomodo maculetur. Denique interemptis et suffocatis schismatibus, et fides quoque orthodoxa, que tot spiritualibus paradisi florum odoribus, per agricolas Christi Dei nostri, sanctos uidelicet apostolos, eluxit, nullatenus aliquibus zizaniorum spinis poterit sauciari.





COMMEMORATIO QUID LEGATI ROMANI CONSTANTINOPOLI GESSERINT. Ex epistola sancti Maximi scripta ad abbatem Thalassium

 In his et huiusmodi esse te, Pater, sciens, et sola que illius sunt pre omnibus in generatione nostra omni studio procurare cognoscens: oportere ratus sum uirtutem innotescere tibi eorum, que modo ab Urbe mihi felicissima scripta sunt a quibusdam reuerendis uiris, et tecum ex toto corde diligentibus Deum, causa dogmatum catholice sancte et apostolice ipsius Ecclesie. Significauerunt, enim quod multa huius rei gratia et prolixa quedam in ea facta sit motio, id est in regia urbe, a sacratis illius ecclesiasticis uiris: et prius quidem, sed precipue per  idem tempus, quando illic missos in causa promotionis pape cum delatis decretis apocrisiarios susceperunt. Tunc enim, tunc post plurimos sermones, quos ad eos causa consecrationis mouerunt, nouissime ad effectum eius, atque ad ipsius desiderii completionem, protulerunt eis dogmaticam chartam nunc ab eis expositam, asserentes: Non aliter uobis in capitulo, pro quo tantum transigentes nauigium huc uenistis, fauorem prestabimus, nisi prius uos suasuros ei qui sacrandus est profiteamini, huic charte subscribere et dogmatibus que in ea continentur  exceptis dilationibus consentire. At illi eorum que pretendebantur sibi uirtute comperta, et quod hac pro causa tanto tempore manere uiduam Ecclesiarum principem matrem et urbem cegissent, hanc profecto per huiusmodi suum uolentes obtinere commentum. Dum scilicet usque ad eam quoque irrationabiliter extendendam fore nouitatem propriam putauerint, ut id pro quo studebant assequerentur, tranquille rationem prosecuti sunt, et quasi condescendentes dixerunt: Nos quidem super hoc auctoritatem prebere non possumus; ministerium quippe nobis est creditum, non professionem faciendi preceptum. Illud autem uobis certum reddimus, quod referamus omnia que a uobis pretenta sunt, et chartam ipsam ostendamus ei qui consecrandus est, et si  iudicauerit hanc bene habere, rogabimus annotare huic propriam subscriptionem. Nunc autem ne uelitis insperate propterea nobis impedimento fieri, et uim inferre protelando, et nos hic retinendo. Neque enim est qui cuilibet, maximeque in causa fidei, uim possit inferre. In hac enim et nimis infirmus fortis ualde consistit, et ualde mitis bellator summus inuenitur: uerboque diuino confortans animam, maximis etiam inuectionibus magis durus quam dissolutus quodammodo reperitur: quanto magis Romanorum Ecclesie et clero, que ab olim huc usque, utpote senior cunctarum que sub sole sunt Ecclesiarum, omnibus prauest? Hoc certe canonice tam a conciliis et apostolis, quam  ab horum summo principatu consecuta, et in sortem adepta, nullis omnino propter pontificatus prouectionem scriptis, aut synodicarum editionibus chartarum subiecta, sicut etiam in his omnes ex equo ei secundum ius sacerdotale subiecti consistunt. Hec itaque cum taliter nichil reueriti, sed cum omni sacra decentique fiducia stabiles illi et firme reuera et immobilis petre ministri, maxime uidelicet et apostolice que illic est Ecclesie, ad regie urbis clericos disputassent, hos sedasse apparuerunt, et ut humiliter ac modeste sentirent prudenter egerunt, sinceritatem et orthodoxiam proprie fidei ab ipso eis initio cognitam facientes. Illi autem ipsorum admirantes pietatem, huiusmodi factum duxerunt merito recompensandum, et a pretendenda charta cessantes,  iussionem in effectum ob episcopatum se suo perducere studio promiserunt. Quam factam accipientes Deo amabiles apocrisiarii, gratulantes remearunt ad propria. Huius autem charte, diuinitus honorate Pater, exemplar et mihi quoque transmissum est. Exposita uero ab eis fuerat causa facendarum in Christo Deo, id est in substantiis eius, ex quibus uidelicet et in quibus est et creditur, naturalium operationum; et ne de cetero in eo siue una siue due penitus predicarentur. Fatebatur autem solummodo confitendum esse, ex uno eodemque Dei uerbo incarnato Deo decibilia et humana processisse, et in unum eumdemque referenda.





Beatissimo ac celeberrimo Martino S. NARNIENSIS ECCLESIAE PRAESULI Anastasius exiguus apostolice sedis bibliothecarius in Domino salutem. 

 Quia, cum episcopatus apice prepositura sanctitati tue, ob meritum summe religionis, beati Martini monasterii penes urbem positi, est a summis pontificibus delegata, hortari me uisa est, quatenus, que apud Grecos reperissem, ex his que beato pape Martino pro fide ac rectis dogmatibus acciderunt, in latinum conuerterem stylum: quamuis alius sit Martinus, cuius cerneris cenobio pie preesse, et alius, cuius affectas ad liquidum accidentia nosse. Ille quippe Turonicus, iste uero Romanus fuit antistes. Parui ergo exhortationibus tuis, pater uenerabilis, non tam scientia, quam obedientia. Scio namque, dicente Samuele: Meliorem esse obedientiam quam sacrificium, et auscultare, magis quam offerre holocausta: quoniam quasi peccatum ariolandi est repugnare,  et quasi scelus idololatrie nolle acquiescere . Igitur malui imperitia quam peccare idololatria. uerum huius operis media in aliis implicitus ipse non transtuli, sed, ab alio petitu meo interpretata, postmodum in quibusdam correxi. Quia uero, quedam ex Actis beati Maximi monachi ac discipulorum eius huic operi connexa et continuata  reperi, et ipsa quoque, si uita comes fuerit, transferre, Deo preduce, minime recusabo, sanctissime ac reuerentissime pater. Data indictione 8, tempore domni Ioannis uIII pape.


Huius sane initium operis iuxta sensus duntaxat uirtutem ita se habet.


Unice Nate, Deus, uerbum Patris omnipotentis,
Qui sola pietate uolens homo factus haberis,
Et genus humanum patiens in carne piasti,
Auxiliare tegens, saluos fac, erue semper
Tu famulos ubicunque tuos a crimine peste,
uirginis egregie precibus genitricis amande,
Et duodenorum procerum simul atque piorum,
Cunctorum sine fine decus, uia, uita tuorum.

 Ex his que a Theodoro Spudeo sancte Sophie scripta sunt sanctis Theodoro et Euprepio germanis fratribus, et regis pistorum principibus constitutis in exsilio Chersonis, super his que inique gesta sunt ab aduersariis in sanctum et apostolicum, nouum re uera confessorem et martyrem Christi Dei nostri, Martinum papam Romanum, priusquam illuc in exsilium  mitteretur, cum ui raperetur propter uerbum ueritatis de apostolica sede.

THEOD. Postquam reuersus est in excubitu cum sudoribus quos nouit Deus, potui ei scribere ac innotescere omnia que de ipso diffamabantur. Cum quibus intuli et alia quedam, que implorarent eum, aut nullatenus superaretur a nequam secta impiorum uirorum reuerens, et tremens ac pre oculis habens naufragium Sergii Cypriorum insule archiepiscopi.


Rescribit ergo illa.

Martinus Theodoro sincera affectione dilecto fratri.

Quoniam agnoui, ut potui, ea que in scriptis a  uobis significata sunt, in paucis uerbis exsequar. Cum exirem ab Ecclesia, que uocatur Constantiniana, in qua exercitus me cum armis constrinxerat, in presentia exarchi, ac Theodori cubicularii, seu cleri, clara uoce dixerunt: Anathema habeat quisquis dixerit uel crediderit, quia Martinus usque ad unum apicem fidem mutauit, aut mutaturus est: et anathema habeant qui in orthodoxa fide sua usque ad mortem non permanserint. His auditis, Calliopas cepit rationem reddere, aliam fidem preterquam nos tenemus non esse, neque aliter se credere. Sed hoc, propter eos qui audiebant, non propter fidem, dicebat. Et scire te uolo, dilectissime frater, de fide quam significasti, necnon et falsis calumniis quas aduersus ueritatem proponunt: quia, opitulantibus  nobis orationibus uestris ac omnium fidelium Christianorum qui uobiscum sunt, et uiuens et moriens salutis nostre fidem defendam, et quemadmodum beatus Paulus apostolus docet, mihi uiuere Christus est, et mori lucrum. De falsis autem accusationibus, quas nouiter heretici faciunt abiicientes ueritatem Christi Dei, qualem omnino potuerunt hominibus ueritatem loqui, qui Dei ueritati resistunt? Tibi igitur reddo rationem, dilectissime frater, per eum qui iudicaturus est mundum istum per ignem, qui et reddet unicuique secundum opus suum. Ego aliquando ad Saracenos nec litteras misi, nec quem dicunt tomum qualiter credere debeant, aut pecunias unquam transmisi, exceptis duntaxat quibusdam illuc uenientibus seruis Dei causa eleemosyne, quibus  et modicum quid prebuimus minime ad Saracenos transmissum. Porro, de domina nostra gloriosa semper uirgine Maria que Deum et Dominum nostrum Iesum Christum peperit, quam omnes sancti et catholici Patres Dei genitricem appellant, utpote que Deum hominem genuit, falsum contra me, imo contra suas ipsorum animas, iniqui uiri testificati sunt. Nam quisquis beatam super omnem creaturam et naturam humanam, absque eo qui genitus est ex ea, uenerabilem semperque uirginem, matrem uidelicet Domini nostri non honorat atque adorat, anathema sit, et in presenti seculo, et in futuro! Sed homines occasiones querentes scandala obiiciunt ad scandalizandos multos.

 Subscriptio. Deus te incolumem custodiat, amantissime fili.

THEOD. Susceptis his, gratias egi Deo, comperiens fortitudinem propositi sanctissimi uiri. Anxiabar autem uolens discere qualiter sublatus fuerit a sede sua, et non poteram. Quotquot enim super hoc ueram responsionem interrogabam, nemo mihi dabat, sed aliter atque aliter. Unde me necessitas compulit innotescere super hoc, et obsecrare illum, quo ab ipso discerem ueritatem.


Scribit ergo ad hec iterum sanctus.

Martinus Theodoro.

Noscere uoluit cara uestra dilectio, qualiter de sede sancti Petri apostoli, sicut unus passer solitarius  ab edificio, raptus fuerim. Et miror quia super hoc me inquirere uoluisti, cum predixerit Dominus noster de nequam temporibus istis discipulis suis: Quia in diebus illis erit tribulatio, qualis non fuit ab origine mundi usque nunc. Et nisi quia abbreuiati sunt dies illi, non posset sustinere omnis caro. Sed qui perseuerauerit usque in finem, hic saluus erit . Hoc in paucis de Antichristo dicitur. Nam et sanctus Paulus secundum datam sibi gratiam Spiritus prenuntiauit dies istos Timotheo discipulo suo, dicens: In nouissimis diebus discedent homines a fide, et a ueritate auditum auertent, seipsos amantes, uani . Et, crede mihi, desideratissime fili mi, non uidendum tempus aliud, nisi manifeste hoc in quo sint initia dolorum,  quemadmodum Dominus predixit aduentum Antichristi. Et mihi breuiter dicere necessarium uisum est, antequam in toto mundo preualeat iudicium, et finem cursus tradam, hoc mihi expedire arbitratus, quo aliis mala mihi preparantibus exsultem potius quam fleam. Igitur, ut scias qualiter sublatus et ductus sim a Romana urbe, nil falsum audies accidentium. Omnia presciui, per totum tempus, que meditabantur, et, sumpto meipso cum omni clero meo, priuatim mansi in ecclesia Saluatoris nostri Iesu Christi, que cognominatur Constantiniana, que prima in toto mundo constructa et stabilita est a beate memorie Constantino imperatore, et est iuxta episcopium. Illic enim omnes nos seorsum morabamur a die sabbati, quando Calliopas cum Rauennati exercitu  et Theodoro cubiculario introiuit ciuitatem. Misi ergo in obuiam eius quosdam ex clero: quibus susceptis in palatio, estimauit et me cum eis esse. Cum autem quesisset, et non inuenisset, dixit primis cleri: Quia nos eum uoluimus adorare; sed cras. quod est Dominica dies, obuii ei erimus ei salutabimus eum, quia hodie non suffecimus. Porro, Dominico die datis missis in predicta sancta Dei ecclesia, suspicatus ille turbam multam colligi propter diem nuntiauit hoc: Quia multum fatigati sumus ex itinere, et non possumus occurrere hodie, sed cras omnimodis occurremus, et adorabimus sanctitatem uestram. Ego uero ipse grauiter infirmus eram ab Octobrio mense usque ad predictum tempus, id est usque ad sexto decimo  Kalendas Iulias. Ergo feria secunda diluculo mittit chartularium suum, et quosdam ex obsequio suo, dicens: Quia arma preparasti, et armatos habes intus, et multitudinem lapidum collegisti ad repugnandum: et hoc necessarium non est, nec aliquid tale fieri permittas. Cumque presens audissem hec, necessarium magis non habui, qualiter hos certos redderem, quam mittere illos gyraturos per totum episcopium, et, si arma uel lapidem uidissent, ipsi testimonium perhiberent. Cum autem issent et nichil inuenissent, subintuli eis per uerba, quod nunquam aliquando aliter, sed semper per complexionem [a 9Kb] et fallacem accusationem incederent aduersus nos, cum et in aduentu infamis Olympii uani cuiusdam hominis cum armis me hunc potuisse repellere  faterentur. Ego itaque ante altare ecclesie lectulum meum habebam in quo iacebam; et nondum transacta media hora; ecce exercitus cum eis ueniens in ecclesiam, obumbrati omnes tenentes lanceas et spathas suas, quin et arcus suos paratos una cum scutis suis, et facta sunt illic que nec dicenda sunt.

Quemadmodum namque, in hiemali tempore uento ualide flante folia ex arboribus concussa cadunt, ita percutiebantur armis candele sancte ecclesie, et retunse excutiebantur in pauimentum, et audiebatur sonitus qui in eadem fiebat ecclesia ueluti tonitrus quidam horribilis tam ex pressura armorum quam ex multitudine candelarum ab eis fractarum. Quibus confestim intreuntibus, iussio a Calliopa porrecta est presbyteris et diaconibus,  in qua humilitatis mee abiectio [b 8Kb] continebatur, quod irregulariter et sine lege episcopatum subripuissem, et non essem in apostolica sede dignus institui, sed omnimodis in hanc regiam urbem transmitti, subrogato in loco meo episcopo. Quod necdum aliquando factum est, et spero quod nec aliquando fieri habet: quia in absentia pontificis, archidiaconus, et archipresbyter, et primicerius locum presentant pontificis. Dum ergo hec mouentur, que de fide gesta fuerant iam manifestaui uobis. Quod autem preparati non fuerimus ad repugnandum, melius iudicaui decies mori quam unius cuiuscunque sanguinem in terram fundi. Quod quidem et sine periculo hoc gestum est, non paucis, que non placuerunt Deo, malis effectis. Eadem itaque hora  dedi me ipsum ad exhibendum imperatori, et non resistendum. Porro acclamantibus mihi, ut ueritatem dicam, quibusdam ex clero ne facerem hoc, nulli eorum accommodaui aurem, ne subito fierent homicidia. Sed dixi illis: Sinite mecum uenire ex clero, qui necessarii mihi sunt, episcopos uidelicet, presbyteros, et diaconos, et absolute qui mihi uidentur. Respondit Calliopas: Quotquot uoluerint uenire, cum bono ueniant. Nos cuiquam  necessitatem non facimus. Respondi ego: Clerus in potestate mea est. Exclamantes autem quidam ex sacerdotibus, dicebant: Cum ipso uiuimus, et cum ipso morimur. Post hec cepit dicere per se Calliopas, et qui cum ipso erant: ueni nobiscum ad palatium. Nec hoc facere recusaui, sed exiui cum eis in palatium eadem secunda feria. Et tertia feria uenit ad me omnis clerus, et multi erant qui se parauerant ad nauigandum mecum: qui etiam res suas iam immiserant in ea que uocabantur leuamenta: et alii quoque nonnulli preparabantur clerici et laici qui festinabant peruenire ad nos. Eadem ergo nocte, que illucescit in feria quarta, que erat tertio decimo Kalendas Iulias, circa horam quasi sextam noctis, tulerunt me de  palatio, retrusis omnibus qui mecum in palatio erant, usque ad res diuersas, que mihi in uia et hic erant necessarie; et non nisi cum sex puerulis et uno cauculo eduxerunt nos ex urbe; et, cum immississent nos in unum eorum que dicebantur leuamenta [c 1Kb] , circa horam plus minus quartam diei ad portum peruenimus. In ea sane hora, que egressi sumus ab urbe Roma, statim ut erant obserate porte, iterum eas obserauerunt et sic remanserunt, ne exirent a ciuitate aliqua et uenirent ad nos in portu, donec illinc nauigassemus. Unde necessitas nobis effecta est, ut omnium eorum res, qui in leuamenta missi fuerant, in predicto portu dimitteremus, et mox eadem die moueremur. Et peruenimus Kalendas Iulias Mesenam in qua erat nauis, id est carcer  meus. Non autem Mesene tantum, sed et in Calabria, et non tantum in Calabria que subdita est magne urbi Romanorum, sed et in plurimis insularum in quibus nos uel tribus mensibus peccata impedierunt, nullam compassionem adeptus sum: excepto duntaxat in insula Naxia, quoniam ibi annum fecimus, merui lauari duobus uel tribus balneis, et apud urbem mansi in hospitio quodam. Et ecce quadraginta et septem dies sunt hodie, ex quo non merui calida nec frigida aqua rigare me, et effluxi et refrigui totus, quoniam uentris fluor et in naui et in terra usque ad presentem horam requiem mihi omnino non dedit: et in ipsa quoque necessitatis mee hora cum gustaturus sum, totus conquassatus corpore, ea que necessaria sunt percipere ad confortandam naturam  non habeo, quia quod habeo tedet me sumere, cum id habeam penitus in fastidium. Sed credo in uirtutem Dei qui omnia conspicit, quia cum de presenti uita subductus fuero, exquirentur de his omnibus hi qui me persequuntur, ut saltem sic ad penitentiam ducti ab iniquitate sua conuertantur.

Subscriptio. Incolumen te custodiat Deus, fili dulcissime!





COMMEMORATIO eorum que seuiter et sine Dei respectu acta sunt a ueritatis aduersariis in sanctum et apostolicum, nouum reuera confessorem et martyrem, Martinum papam Rome, per epistolam cuiusdam Christianissimi, directam his qui sunt in Occidente, seu Rome, et in Africa, orthodoxis Patribus.

 Afflictionum merores et lacrymas, communemque sine cessatione ac mestissimam uocem que in dolores ex imo cordis prolata est, puto autem que et profertur Deo ab his qui sunt Rome, adhuc autem et in omni loco dominationis eius degentibus sanctis famulis Dei et fidelibus populis, ex quo facta est persecutio aduersus sanctissimum Patrem nostrum, Deo beatissimum, et fidelem sacerdotum principem et apostolicum uniuersalem papam, ac per hoc aduersus catholicam Ecclesiam; puto autem hactenus hunc eumdem merorem retineri in uobis, et multam sollicitudinem habere uos, scire quomodo peractum est contra eum, quando exsulatus est et persecutione pulsus a Roma nauigio usque Byzantium. Hec in mente habens ego humilis et peccator famulus uester,  quedam quidem exterius sollicitudine multa addiscens, plurimorum autem proprie contemplator factus indignus ministerii beatissimi et pretiosi sacerdotis nostri, iudicaui litteris reminisci, et nota facere claraque constituere uobis benedictis, atque per uos omnibus fidelibus et zelum habentibus culture diuine: quatenus cognoscentes cum cordis mestitudine mecum illum propheticum sermonem proferatis: Quis dabit capiti meo aquam, et oculis meis fontem lacrymarum, et plorabo die ac nocte contritiones catholice Ecclesie et omnium Christianorum, imo perditionem, propter ea que acta sunt in beatum et Deo plenum ducem ueritatis et predicatorem. uerumtamen Deo gloria, qui dedit ei uirtutem et sufferentiam stabilem in tentationibus que  superuenerunt ei a contrariis uirtutibus et uiris, in expugnando et uiriliter dimicando pro cultu Dei, irrefragabiliter et spe firma usque ad mortem ponens animam suam, utpote imitator eius qui eum constituit athletam, Dominus eius, ad informationem pro ueritate dimicare. Ea equidem, que inibi Rome gesta sunt in beatum et adamantinum spiritualem Patrem sacerdotumque principem domnum Martinum, et uos scitis: qualibus periculis luctatus est, uidens gladios uibratos et acutos confertos ad inuicem, tentos a pluribus militibus paratum habentibus inficere enses et commutare a uita beatum, in circuitu altaris astantibus, et in toto templo catholice Ecclesie Rome que cognominatur Constantiniana, in qua sacerdotio fungens recubabat in foribus et grabato  ipse beatus eger: et quomodo contritus animis, et artubus constrictus, impulsus et expulsus, raptus et extractus ex apostolico throno, in quo Deus eum constituit loco, inspectorem sui apostolum, et predicatorem  orthodoxum ueritatis. Sed uere iste non fecit pretiosiorem animam suam se, sed posuit eam usque ad mortem, imitans, sicut dictum est, Dominum suum dicentem: Bonus pastor animam suam ponit pro ouibus suis; quo saluaret ubique errantem et perditam plebem ab insurgentibus nostris temporibus hereticis.

Traditus igitur Rome de catholica Ecclesia sancti Ioannis a potentibus huius seculi his qui hoc erant ministerio digni ministri, atque custodibus, depositus est ad portum, et coniectus est in lembo, et nauigantibus, sicut scitis, euntibusque iuxta Auidum [a 8Kb] , in insulam que uocatur Naxos, non concesserunt beato illi apostolico uiro custodes penitus contingere terram, dolentibus prorsus pedibus eius, cum ipsi per  loca conferrent et omnino quiescerent. Hi autem qui per loca erant sacerdotes, et ceteri fideles regionis ipsius, dirigebant munera beato illi causa utilitatis eius, non parue multoties quantitatis. Quas quidem directas species et quantitates custodes bestiales continuo coram eo diripiebant, improperiosa et amara plurima congerentes in eum. Eos autem qui munuscula detulissent iniuriis et uerberibus afficientes dimittebant, dicentes ad eos: Quoniam quicunque diligitis istum, inimici estis reipublice. Num quidnam hoc solum ei non ualebat inferre dolorem incomparabilem super infirmitatem que enim egre deprimebat? Exinde igitur premittentes ab Auido quemdam custodes qui retinebant eum, nuntiauerunt in Byzantio aduentum et captionem eius, proferentes aduersus  eum plurima mala: hereticum, et rebellem, Deique aduersarium proclamantes, et subuertentem uniuersam terram Romanorum. Cumque tandem peruenisset Byzantium beatus ille septimo decimo die Septembrii mensis in portum iuxta Euphemiam prope [b 10Kb] Arcadianon, reliquerunt eum a mane ministri usque in horam decimam recubantem in grabato nauis, eratque, sicut scriptum est, spectaculum omnibus angelis et hominibus. Accedebant enim uarii homines, quos propter ferales mores lupaces dixerim, et subrogati, ut coniicio, talia contra sanctum papam agebant, qualia Christianis dici non oportet. Morantibus nobis in littore, tota die eram incedens dolore plenus et amaritudine eo quod uiderem talem sanctum uirum ita deiectum; non solum autem, sed et  talia eloquia a quibusdam ethnicis prolata contra eum, nichil aliud querebam, nisi ut auferretur anima mea a me.

Dehinc circa solis occasum uenit quidam scriba,  nomine Sagoleua, cum multis excubitoribus: et auferentes de lembo posuerunt in gestatorio, duxeruntque in custodiam excubitorii, que cognominatur [a 10Kb] Prandearia; et fecit eum inclausum sub multa custodia, precipiens excubiti custodibus ut nullus penitus sciret ciuitatis, quia est in eodem excubitu. Fecit ergo sanctus idem apostolicus clausus, et sine participatione penitus sermonis alicuius, nonaginta tres dies. In ipsa uero nonagesima tertia die, que est dies parasceue, mane tulerunt eum de custodia, constituendum in cella sacellarii iubentes pridie conuenire omnem senatum, quod et factum est. Iusserunt autem eum introducendum, et introduxerunt in portatoria sella: erat enim penitus eger, precipue autem illis diebus pre nauigatione et afflictione  custodie per tot dies effecte. Intendens autem in eum primus, qui presidebat sacellarius cum reliquis principibus a longe, iussit eum surgere a ferculo, et stare. Aientibus quibusdam ministrorum non ualere eum stare, turbatus pre multa ira sacellarius exclamauit, cum eo autem et quidam de custodia, surgere eum et astare censure subnixum hinc inde: quod et factum est. Sacellarius autem inquit ad eum: Dic miser, quid tibi mali intulit imperator? tulit a te aliquid? oppressit te ui? Ille autem tacebat. Tunc ait ad eum sacellarius imperatiua uoce: Non respondes? Ecce nunc ingredientur accusatores tui. Et continuo cum sermone introducti sunt plurimi accusatorum contra eum. Omnes autem erant mendacii filii et discipuli eorum qui Dominum nostrum Iesum  Christum necauerunt. Contradicebant uero sancto uiro, quemadmodum premoniti fuerant. Erant enim uoces eorum premeditate et preparate. In quibus quidam eorum, paulo ante interrogati ut testimonium perhiberent, tentabant dicere ueritatem, sicut mos est: et continuo turbati qui pretendebant certamen hoc, incipiebant ualidis minis increpare eos, donec suaderent eis proferre que erant conuenientia in mortem beati et iusti uiri. Contemplatus sanctus papa intreuntes testificari, subridens dixit: Isti sunt testes? sic habet ordo? Erant enim primi ingredientes, nomine quidem milites, lupaces autem et bestiales sententia; et quidam eorum qui erant Olympii, cum quibus erat et Andreas qui fuerat eius notarius.

 Erant autem inter accusatores infelices Imeritus, et Therinus et reliqui numero quasi uiginti, primores milites et reliqui accusantes. Iurabant autem ad sancta Euangelia, et sic testificabantur. Primicerius sane omnium accusantium erat Dorotheus patricius Cilicie, qui iurans dixit, quoniam quinquaginta capita si haberet, non oporteret eum uiuere eo quod solus subuertit et perdidit uniuersum Occidentem, et deleuit, et reuera unius consilii fuit cum Olympio, et inimicus homicida imperatoris et Romane [b 9Kb] urbanitatis. uidens ergo iustus uir intreuntes eos et iurantes sine parcitate testificatores, compassus  perditioni animarum eorum, ait ad eos qui presidebant principes: Obsecro uos per Deum, nolite preparare eos et iurare, sed absque sacramento dicant quecunque uolunt, uosque facite quecunque uultis. Et quid opus est etiam iurando perdere illos animas suas? Ingresso equidem uno testium, et dicente quoniam coniurationes fecit cum Olympio, et milites preparauit ut iurarent; interrogatus Deo pretiosus uir, si hec ita se haberent, respondit: Si uultis audire ueritatem, dieo uobis sequentia. Et cepit dicere: Quando factus est Typus, et directus Romam ab imperatore. Et, hoc tantum dicente beato illo, aliud quid non concessum est loqui. Sed continuo ante omnes incipiens cum clamore Troilus inquit: Non inferas nobis hic de fide; de duellio nunc scrutaris, quoniam  et Romani, et nos Christiani sumus et orthodoxi. Et respondit idem uir iustus: Utinam! uerumtamen inuenietis me in illa die tremendi examinis testem etiam in hoc.

Denuo inter accusantes testes, ait ad eum prefectus Troilus: Qualis homo es tu, quoniam cernens et audiens talia contra imperatorem nitentem effodiendum Olympium non prohibuisti eum, sed e contra consensisti ei? Ad quem continuo dixit ipse beatus apostolicus papa: Dic, domine Troile: quando, sicut scitis etiam uos, et nos audiuimus, Georgius a magistratibus, qui erat ex monachis, ingressus est huc in urbem a castris, et talia uerba locutus est fecitque res tales; ubi eras tu et qui sunt tecum, quoniam non restitistis ei, sed e contra concionatus est uobis, et  quos uoluit Palatii exsulauit et prohibuit? Iterumque sub ualentino, cum precepto imperatoris indutus est purpura et consedit ei, quo ieratis uos? Non eratis hic? Cur ergo non prohibuistis eum dicentes: Non attingas res non opportunas tibi? Nonne omnes e contra conuenistis ei? Quomodo habebam ego tali uiro aduersus stare, habenti precipue brachium uniuerse militie Italice? An potius ego illum feci exarchum? uerumtamen, denuo obsecro uos per Dominum, quodcunque uultis et definitis fieri in me, citius explete. Nouit enim Deus, maxima mihi dona tribuistis, quacunque me clade iugulaueritis. Percontatus autem quemdam de ministrantibus, Sagolebam uidelicet, sacellarius, si sunt foris alii aliqui, qui debeant testificari? respondit scriba: Sunt, domine, plurimi alii.  Deficientes autem hi qui presidebant, sancto et uenerabili astante uiro in conspectu eorum, et potissimum Spiritu eum sancto firmante, dixerunt sufficere testes. Erat quippe interpres eorum, que a Sancto dicebantur, uerborum, Innocentius consul filius Thome, qui erat ab Africa: et, cum interpretaretur ea que a beato uiro dicebantur, non ferebat, uidens ignita iacula sancti Spiritus a Deo honorabili uiro contra eos prolata. Ait ad Innocentium cum furore: Cur nobis interpretaris que dicit? Noli dicere que dicit.

Surgens ergo continuo sacellarius cum plurimis  qui consederant ei ingressus est nuntiare imperatori queque ipse uoluit. Eduxerunt autem sanctum apostolicum uirum de cella iudicii, magis autem ex aula Caiphe, in gestatorio sedili sedentem, et statuerunt eum in medio atrii quod erat ante cellam sacellarii, et imperialis stabuli, quo consueuerat omnis populus conuenire et exspectare sacellarii ingressum. Circumdederunt eum excubitores, eratque omnibus spectaculum formidabile turbis. Post paululum ergo, iusserunt inferri eum in solarium expositionis, ut esset ibi quatenus prospiceret imperator per cancellos triclinii sui ea que futura erant fieri. Erat itaque multitudo populorum usque ad hippodromum conferta conuenientium illic. Statuerunt ergo reuerentissimum uirum in medio solarii dispositionis,  presentia totius senatus subnixum hinc et inde. Facta est ergo constipatio subito non minima, et exiens ab imperatore sacellarius apertis ianuis triclinii in solarium diuidere uniuersum populum iussit. ueniensque ad sanctum ac uenerabilem uirum Martinum apostolicum, dixit ad eum: uide quomodo Deus te duxit, et tradidit in manus nostras. Tu nitebaris contra imperatorem: quid tibi spei erat? Ecce dereliquisti Deum, et dereliquit te Deus. Et continuo exclamans sacellarius quemdam astantium excubitorum tonsorem, precepit sine mora auferre psachnion [a 1Kb] summi et apostolici atque precipui pastoris omnium Christianorum, qui orthodoxam sanctorum Patrum et synodorum confessionem, hoc est fidem confirmauit, et noui erroris exortos auctores, nouos  uidelicet hereticos, cum impiis dogmatibus eorum canonice et synodice anathematizauit. Cum ergo incidisset psachnion beati uiri excubitor, et corrigiam campagiorum eius, statim tradidit eum sacellarius prefecto urbis, dicens: Tolle eum, domine prefecte, et continuo membratim incide illum. Cum his autem omnibus iussit astantibus anathematizare eum, quod et fecerunt. Non responderunt autem huiuscemodi uoci uiginti uirorum anime. Sed omnes quique hoc ipsum uidebant, et sciebant quia est Deus in celo conspector eorum que fiebant, dimisso uultu cum multa mestitudine recedebant tribulati. Suscipientes ergo cum carnifices exuerunt exterius eius pallium sacerdotalis stole, et scindentes alas tunice que erat interius a summo usque deorsum circumposuerunt  ferrea uincula in sanctam eius ceruicem, et per omne corpus eius trahentes eum ui, non concesserunt penitus ei alicubi residere et animam refocillare, sed a palatio duxerunt eum publicantes et dehonestantes per medium ciuitatis ad pretorium, et gladius coram eo.

Erat autem dolor magnus beato illi, et inenarrabilis: oppido enim erat fessus et infirmus, pre tantis incommodis futurus relinquere animam a pressura passionum et tenuitate corporis. Attamen gaudens spe confortabatur in Domino: et, quo magis cum afflictione et ui trahebatur, eo sereno obtutu ductus cum multa constantia anime iustus,  cum uno solummodo indumento a summo discisso in duas partes, et sine cinctorio sequebatur, adeo ut interiora eius quodammodo nuda panderentur, et multifaria quidem continuo populorum, conspectis que fiebant, gemebant, ut ueritatem dicam, et lacrymabantur. Pauci autem ministrorum satane gaudebant et subsannabant, et capita transeuntes, sicut scriptum est mouebant, dicentes: Ubi est Deus eius, et ubi fides eius, et ubi doctrina ipsius? Qui cum uenisset in pretorium dehonestatus et a carnificibus uinculatus cum gladiis, coniecerunt eum in unum carcerum cum homicidis, et post unam quasi horam tulerunt eum inde, et transposuerunt in eam, que dicitur Diomedis custodia, in pretorio Prefecti. Tanta autem instantia et ui trahebant eum uinculis  nexum ut dilaniarentur crura et poplites eius, et sanguis efflueret per ascensum scale eiusdem custodie. Sunt enim scopulosi, et asperi ualde ac penitus in altum porrecti gradus. Erat autem ipse beatus presentis uite proximus iam carere suppliciis, anima deficiente etiam ante gladium, cum iam non ualeret conscendere cum se trahentibus. Introducentes ergo eum, quomodocunque in custodiam decidentem sepius et surgentem, posuerunt in scamno indutum calibis et catenis. Tunc enim, quando traditus est a Caipha Pilato ut crucifigeretur, hoc est a prefecto, continuo cum exuerent eum carnifices, grauiter algoribus uexabatur: erat enim intolerabilis hiems. Imposuerunt ei grauissima ferri pondera, et nullus aderat ei hominum eius proprius, excepto uno solummodo  clerico adolescente: quique commanens ei in custodia, et superstans lamentabatur magistrum, sicuti Petrus.

Erat etiam conuinctus magister custodie eidem beato, quoniam sic erat mos, ut futurus pati per gladium conuinciretur magistro custodie. Erant ergo due mulieres, genitrix et nata, prenominate custodie claues tenentes, queque aspicientes importabilem dolorem sancti illius qui inter tot penarum genera que aderant, algore quatiebatur durissimo: mote compassionibus querebant aliquam exhibere misericordiam cum eo, et contegere eum, sed non audebant propter conuinctum et custodientem carnificem. Putabant enim actutum uenturam censuram  ut trucidaretur. Post quasdam uero horas, cum uocassent quidam ab imo ex ordine militari magistrum uigilie carnificem, descendente eo, una mulierum ergastulorum illorum pietatis uiscere ducta, accedens amplectensque bellatorem Christi, et apostolicum patrem, portansque reclinauit eum in proprio toro suo, contegens utiliter et inuoluens. Mansit autem usque ad uesperum sine uoce. uespere autem facto, misit ad cum Gregorius Prefectus Eunuchus ex cubiculariis maiorem domus sue cum paruis cibariis, qui refecit eum, dicens: Ne deficias in tribulationibus, confidimus in Deum, non morieris. In quo magis aggrauatus ille beatus ingemuit.  Abstulerunt autem ferrea uincula continuo ab eo.

Sequenti uero die abiens imperator in Patriarchium uisendi gratia Paullum patriarcham  narrauit ei que consummata sunt in sanctissimum uirum. Ingemiscens uero Paullus, et conuersus, ad parietem dixit: Hei mihi! et hoc ad abundantiam iudiciorum meorum actum est. Percontatus autem ab imperatore quamobrem hoc dixerit, respondit: Numquidnam, domine, non est miserabile talia pati pontifices? Tunc attentius adiurauit Imperatorem, sufficere ei in his que passus est, nichilque amplius sustinere. Unde audiens beatus ille ac apostolicus uir, quod non suscepit quod exspectabat, non gratum habuit tale  promissum, sed penitus mestus effectus est. Festinabat enim explere bonum certamen, et abire ad eum quem desiderabat. Interea defuncto Paullo, et Pyrrho residere nitente, atque quibusdam Ecclesie contradicentibus et prohibentibus, libellumque eius publicantibus in palatio, asserentibusque quoniam et a beatissimo Paullo anathematizatus est: Pyrrhus reprobatus est sacerdotio propter libellum quem fecerat Rome.

Et multa commotione facta, post dies octo defuncto Paullo, dirigitur ab imperatore ad Diomedis custodiam ad magnanimum papam Demosthenes rescriptor et collaborator sacellarii, et Libellifius cum eo. Intrantes uero, dixerunt ad eum: Dominator noster eximius imperator misit nos ad te, dicens:  Ecce in quanta gloria prius consistens, in qualem ordinem te ipsum duxisti! nemo tibi fecit hoc, sed tu ipse tibimetipsi. Ipse autem nichil aliud respondit, nisi solum hoc: Gloria et gratiarum actio per omnia soli immortali Regi. Dicit ad eum Demosthenes rescriptor: Significauit tibi dominator, dic nobis ea que de Pyrrho expatriarcha hic et Rome subsequenter gesta sunt. Pro qua causa abiit Romam: iussus, an proprio proposito? Respondens sanctus papa dixit: Proprio proposito. Ait Demosthenes: Libellum illum quomodo fecit? compellente aliquo? Respondit sanctus uir: Nemine, sed propria propositione. Demosthenes inquit: ueniente Pyrrho Romam, quomodo suscepit eum sanctus uir Theodorus decessor tuus papa? uti episcopum? Respondit  equanimis papa, et quomodo non? qui prius quam ueniret Pyrrhus Romam, manifeste scripsit huc, hoc est beatus Theodorus, ad Paullum, utpote ad eum qui indecens fecerit, et alterius thronum inuaserit. Deinde autem sponte sua eodem Pyrrho ueniente Romam ad uestigia beati Petri, quomodo non haberet eum suscipere precessor meus, et honorare, utpote episcopum? Respondens Demosthenes dixit: uere ueritas sic se habet. Unde autem sumebat ea que ad usum sui corporis erant necessaria? Dicit beatus: Manifeste de Patriarchio Romano. Ait concertator: Qualis panis dabatur ei? Respondit honorabilis uir: uos domini mei, nescitis Ecclesiam Romanam? Dico enim uobis, quia quisquis uenit  illuc miserabilis homo hospitari, omnia ad usum prebentur ei, et nullum immunem suis donis sanctus Petrus repellit uenientium illuc: sed panis mundissimus et uina diuersa dantur non solum ei, sed hominibus ei pertinentibus. Si ergo in miserabilibus hominibus hec fiunt, qui uenit etiam honorabilis sicut episcopus, qualem sumptum habet suscipere? Dicit ad eum Demosthenes: Nos didicimus, quia ui fecit libellum Pyrrhus Rome, et quia lignea uincula sustinuit, et multa dolenda passus est. Respondit uir ille beatus, et dixit: Nihil tale factum est. Nam nisi quia formidine aliqui tenentur, non possunt forte loqui ueritatem. Hic sunt Constantinopoli plurimi, qui tunc erant Rome, et sciunt que ibi gesta sunt. Ex quibus interim  superest Plato Patricius, qui tunc Exarchus erat, quippe direxit homines suos tunc ad Pyrrhum Romam: percontamini eum de his si mentior. uerumtamen, quid uolumus plurima querere? Ecce in manibus uestris retinetis me, et quodcunque uultis consummate in me: Deo indulgente in uestra est potestate. Utique si membratim inciditis carnes meas, sicuti prefecto iussistis cum me traderetis, non communico Ecclesie Constantinopolitane. Ecce hic sum, examinate me, et tentate, et inuenietis experimento gratiam Dei, et fidelium seruorum eius. Iterum Pyrrhus in medium uenit, qui toties anathematizatus et nudatus est diuino honore. Stupefactus autem Demosthenes rescriptor, et admirans super hac uoce equanimis pape audaciam atque constantiam  pro Christo in morte sua, equidem ad hoc positus erat calix passionis. Similiter et hi qui consequentes erant ei stupentes, accepto libellario scriatim cuncta dicta a beato uiro, conscribentes recesserunt.

Fecit ergo reuerentissimus papa in eodem Diomedis ergastulo octoginta quinque dies post primas nonaginta tres; hoc est omnes simul CLXXuIII. uenit igitur Sagoleba scriba, dicens, quia iussus sum auferre te hinc, et transferre in domum meam, et post dies duos dirigere te quo iusserit mihi sacellarius. Interrogante autem papa quo ducendus esset, uel in quem locum, noluit ei dicere. Rogabat ergo sanctus ille, ut sineretur in eadem custodia, quousque exsularetur, et ad horam auferretur de custodia: et nec  hoc concessum est ei. Sed circa occasum solis dicit uenerabilis papa his qui erant in ergastulo: Accedite, fratres, uale faciamus; quia ecce nunc aderit qui auferat me hinc. Et hec, dicente eo, hauserunt singuli calicem. Et surgens sereno uultu cum multa constantia atque gratiarum actione dicit ad unum concurrentium sibi dilectum, qui erat ibi: ueni, domine frater, et da mihi pacem. Erant porro precordia fratris illius, sicut mihi ipse referebat in illa hora, qualia ut coniicio discipuli illius contemplantis Dominum in cruce. Non ualens ergo, ut aiebat, cohibere seipsum, uocante eum beato ad osculum, irrugiit frater ut leo. Cum eo autem inibi presentes omnes lamentabantur terribili lamento. Anxiatus in  hoc uir beatus flagitabat omnes ne ita facerent, sereno obtutu dicens. Et, impositis uenerabilibus manibus super uerticem eius, subridens ait: Bona sunt hec, domine frater, hec sunt opportuna, et te oportet ita facere? hec sunt pacis? cum e contra nunc debeas gaudere super me. Ad quem illico cum contritione cordis respondit frater: Deus nouit, famule Christi. Letor in gloria qua dignatus est Christus Deus noster propter nomen suum hec te omnia pati: sed lamentor omnium perditionem. Salutantes ergo omnes eum recesserunt. ueniens igitur continuo scriba et auferens eum intulit in domum suam. Dictum est ergo, quia in Chersonam exsulatur: et post dies aliquot cognouimus, quia illuc clanculo nauigio transuectus est  ipse sanctissimus apostolicus uir. ueniens ergo illuc post dies aliquot scripsit epistolam in Byzantium ad quemdam sibi carissimum, ex illis uidelicet qui hunc propter Dominum et ob rectam fidem eius amabant.

Cum esset in magna tribulatione et exsilio idem sepe dictus Pater noster sanctissimus constitutus, postulans aliquarum specierum subsidia propter multas et frequentes, grauesque egrimonias corporales, angustiasque omnimodas regionis illius, eo quod nichil ibi inueniretur, precipue triticum, quod quidem illic nominabatur, non autem inueniebatur. Unde cum iureiurando scripsit, quia nauicula illo ueniente, et parum tritici habente ad commutationem salis, uix potuerit emere ex eo unum tritici  modium quatuor solidis, cum multis et hoc precibus. Diuersas autem angustias scripsit sancta eius anima pati se ibi, non solum corporalibus angustiis, sed etiam habitantium et dominantium ibi malis oppressus, ita ut penitus contritus male peius moreretur, suasione uidelicet dominantium in Byzantio. Quamobrem, queso uos, ego humilis et peccator famulus uester, a Deo honorabiles Patres, ut quemadmodum ego uisa mihi et audita diligentissime declaraui uobis, hoc est imminentes tentationes beatissimo pape, propter rectam confessionem in Christo Domino, et propter anathematismum in nouos factum hereticos, quanquam ex multis parua, tamen que potui dirigere scripsi: ita et uos zelum habentibus culture Dei, explicate eadem, et hortamini imitari  eum, et traditiones sanctorum Patrum retinere secundum imitationem eius, et non communicare omnino contraria sentientibus. Obsecrantes etiam pro me indigno famulo qui scripsi, quo cum eo et uobiscum inueniam misericordiam a Christo Deo nostro in secula. Amen.

Obiit autem idem sanctissimus ter beatus apostolicus Martinus papa, recens reuera confessor et martyr Christi Dei nostri in eadem exsulatione Chersone, iuxta eiusdem ad Dominum Deum petitionem, quam obtulit ei cum lacrymis, exiens de naui, et calcans terram illam, id est ut in ea finiret uitam, bonum certamen certans, cursum martyrii consummans  et bonam fidem seruans, mense Septembrio, die sexta decima, in qua felicissime martyris et fidem custodientis orthodoxam Euphemie, pretiosissima et beatissima, secundum anni circulum, celebratur memoria, indictione quarta decima. Positus est autem in tumulis sanctorum extra muros Chersonitarum ciuitatis quasi stadio uno, in pretiosissimo et reuerendissimo templo sanctissime et pre omnibus sanctis colende, castissime et immaculate, perbenedicteque gloriosissime et excellentissime omnium creaturarum, gratia plenissime, gaudium facientis et tribuentis domine nostre, proprie natura et ueritate solius Dei genitricis, semper uirginis Marie, que cognominatur Blachernes: factus typus imitabilis omnibus, qui bene uiuere et decertare  elegerint et uoluerint, pro ea, que uerissima est, ueritate. Cuius uirginis cuiusque confessoris intercessionibus, Christus uerus Deus et Saluator noster, qui ineffabiliter et sine semine ex ea processit propter genus humanum, custodiat et conseruet nos et omnes fideliter audientes, omnemque populum quem acquisiuit in sinceritatem fidei et conuersationem, in pace, et dilectione perfecta, et omni iustitia usque in finem. Cui est cum Deo Patre et Spiritu sancto in deitate una substantia, equus honor, uirtus eadem, sine tempore regnum, semper principium, sceptrum iuge, gloria perpes, maiestas similis, per infinita secula. Amen.


Habet autem se predicta epistola eiusdem sanctissimi et apostolici pape sic.


Indicamus germane caritati uestre, domine frater, quia postquam egressi sumus ex eo quod Iuon dicitur a Constantinopoli, nauigantes sancta quinta feria cene Domini pertransiuimus Pharum, per diuersa loca transmeantes Idibus Maiis, et Chersonem peruenimus. Ergo gerulus harum, qui presentem uobis tradit epistolam, post triginta dies post nos a partibus Byzantii uenit Chersonem. Et gauisi sumus super aduentum ipsius, estimantes quod expense misse nobis ab Italia essent in terram hanc, que deberent nos eo ueniente consolari. Et cum interrogassemus, cognouimus ab eo quod nichil huc detulerit ab Italia: et miratus sum, et glorificaui Deum meum etiam in hoc, quoniam, sicut scit, tribulationes nostras dispensat, maxime cum fames in  hac terra et necessitas talis esset, ut panis in ea tantum nominetur, non tamen penitus uideatur. Quoniam nisi mittantur nobis ex partibus illis sumptus, uel a partibus Ponti, hic uiuere omnino nequimus. Spiritus enim promptus est, caro uero infirma, ut etiam ipse nosti. Neque enim dispensatio queuis potest in hac terra ullatenus inueniri in solatium saltem modici sumptus. Si ergo, ut dictum est, transmissum fuerit illinc frumentum et uinum, aut oleum et alia quedam quoquo modo, festina, prout potueris, mittere nobis. Neque enim huiuscemodi mala, ut reor, ostendi sanctis, qui ibidem sunt, uel his qui sunt Ecclesie illius, ut usque adeo mandatum Domini  paruipenderent: presertim cum Apostolus Philippensibus scripsit, gratias agens eis quod et Thessalonicam et semel et bis in usum sibi miserint, ubi et subdit: Habeo autem omnia, et abundo. Si enim peregrinos illic, id est Rome, ita reficit sanctus Petrus, quid dicemus de nobis, qui proprii serui eius sumus, et saltem ad momentum ministrauimus ei, et in tali exsilio et afflictione consistimus? Cognitionem autem feci ad dilectionem uestram quarumdam specierum, que comparari debent illic: et horum, queso te, more solito curam habeto, ut nosti, ad emendum et mittendum nobis propter multas necessitates nostras et frequentes infirmitates.


Exemplar alterius epistole.

 Omne desiderium habemus semper litteris nostris caritatem uestram consolandi, et releuandi uos a sollicitudine que uobis de nobis est; uobiscum uero et omnes sanctos et fratres nostros, qui curam nostri propter Dominum gerunt. Ecce et impresentiarum scribo uobis, que coarctant nos. ueritatem dico in nomine Christi Dei nostri. Remoti enim ex omni mundana turbatione, et depositi a peccatis nostris, ecce et ipsa uita caruimus. Siquidem hi, qui in hac regione habitant, omnes gentiles existunt, et gentiles mores acceperunt hi, qui hic habitare noscuntur, nullam caritatem prorsus habentes, quam iugiter hominum natura et inter ipsos quoque barbaros crebra compassione demonstrat. Nouit itaque Deus, nisi ex nauiculis, que ueniunt ex partibus Romanie,  ut hi qui hic sunt nuncupant, partes uidelicet Grecorum Ponticas partes uocantes. Nam nec semel de regione ista usque ad unum trimisium [a 1Kb] frumentum potui comparare: sed nec alterius cuiuscunque generis speciem, nisi, ut predictum est, ex nauiculis que huc raro ueniunt, ut sale onuste recedant. Sic potuimus emere tres uel quatuor modios numismate, usque ad presentem Septembrium mensem. Usque nunc uero non potuimus de nouis geniminibus emere, nisi uno numismate modios quatuor. Miratus sum autem, et adhuc miror indiscretionem et compassionem omnium qui quondam mihi pertinebant, et amicorum meorum ac propinquorum, quia sic funditus infelicitatis mee obliti sunt, et nec scire uolunt ut inuenio, siue sim super terram, siue non  sim. Miratus quoque multo magis sum in eos, qui sunt sanctissime apostoli Petri Ecclesie, quoniam tantam dederunt operam de corpore ac membro suo, id est, super dilectione nostra, ad reddendos nos sine sollicitudine, saltem super corporali usu, quotidianoque sumptu. Nam etsi aurum Ecclesia sancti Petri non habet, frumento tamen et uino, et aliis necessariis expensa non caret per gratiam Dei, ut modice saltem exhibitionis curam gessissent. Qualem putas conscientiam habemus exhibendi ante tribunal Christi accusantibus omnibus tunc et rationem reddentibus hominibus, qui ex eodem luto et massa consistunt? Que formido est, que cecidit super homines  ad mandata Dei minime facienda, aut timor ubi non est timor? An subtractione usque adeo nos spiritus maligni operiunt? An ita inimicus omni plenitudini Ecclesie apparui, et aduersarius illis? uerumtamen Deus, qui omnes uult saluos fieri et ad agnitionem ueritatis uenire, per intercessiones sancti Petri stabiliat corda eorum in orthodoxa fide, et confirmet contra omnem hereticum et aduersariam Ecclesie nostre personam, et immobiles custodiat, precipue pastorem qui eis nunc preesse monstratur: quo in nullo prorsus decidentes, uel declinantes, aut dimittentes eorum que in conspectu Domini et sanctorum angelorum eius in scriptis professi sunt, usque ad pusillum quidpiam, una cum humilitate mea coronam percipiant iustitie orthodoxe fidei de manu  Domini et Saluatoris nostri Iesu Christi. De humili namque hoc corpore meo et ipsi Domino cura erit, ut sibi gubernare placet, siue in tribulationibus indesinentibus, siue in modico refrigerio; Dominus enim prope est, et quid sollicitus sum? Spero quippe in miserationes eius, quod non tardet modo finire meum, quo iusserit, cursum. Omnes uestrates propter Dominum salutate, et omnes qui pro Dei amore meis compassi sunt uinculis. Deus excelsus potenti manu sua protegat uos ab omni tentatione, et saluet in regnum suum.


En ergo que scripta sunt a beatissimo apostolico ad carissimum suum.

Igitur saltem nunc, quando a sanctitate ipsius  commoniti sumus, festinemus singuli qui diligimus Dominum, et habemus emulationem erga sanctos eius, qui usque ad mortem in fide catholica permanserunt: et saltem ex parte reficiamus eum, et compatiamur ei, ministrantes illi ex his que Dominus unicuique nostrum donauit, ut et communicatores in Domino claritatis eius efficiamur. Non autem hec aio, quoniam summus sacerdos noster fuit, sed quia incruentum Christo Deo pro salute animarum nostrarum in ecclesia uestra sacrificium obtulit, et tantum illuminauit populum, confessor et predicator ueritatis effectus. Aestimo sane quod certificari etiam irrationabilia debuerint animalia , quod omnia, que in eum facta sunt, ob rectam fidem eius effecta sint, et hereticorum  abdicationem. Et hoc non aliunde, nisi quia pertinaciter aduersarii perdurantes nullo modo flecti, uel ad lucem ueritatis conuerti, sed et ualidioribus afflictionibus et tribulationibus afficiebant, a custodia in custodiam, ab exsilio in exsilium, eos qui circa monachum Anastasium erant, qui a tempore multo hic propter Christum de loco in locum tractus afflictus est. Simili modo et domnum Maximum, et discipulum eius. Nunquid et isti rebelles sunt? Ceterum, de Pyrrho sciendum est, quoniam postquam certi facti sunt a ter beato apostolico, ac Platone, quod sponte fecerit libellum suum, locauerunt eum in throno isto: quanquam Deus statim  iusto iudicio suo deleuerit eum de libro uiuentium. Similiter autem et nouus presul, ut comperimus, Pyrrhum et predecessores eius, beatos Patres et sanctos uocauit. Ut ergo scientes, dilecti, quia terribilem iudicem habemus, qui uenturus est iudicare cogitationes et actus nostros, et exquirere rectam fidem suam, sapientiam fortem et stabilem, sicuti suscepimus in Domino teneamus cum patientia  multa. Sanctos quoque Patres nostros, saltem ut unum ex egenis, singuli secundum uires reficiamus, et consolemur tribulationes eorum. Et quidem de sanctissimo et famulo Christi Dei nostri apostolico dicta sint. De cetero uero necessarium duxi, etiam de diuinitus honoratis et illustratis Patribus nostris et concertatoribus eius dilectioni uestre significare.





[Relatio motionis in S. Maximum]



, , , . [1Kb]


, , , , . , , , , , . , , .  , . , , , . , , , , , , . , , , , , , , , . , , ,  , , , . , , , , , . , , , . , , . . , , .  , . , , ,  , , , , .

 , , , , . , , . , , , . , , , ,  . , , , . , , , , , , . , , , , , , . , ,  , , . , . , , , , , . . , , , , , . , . , , .  , , , , , , , .

, , , , , , .  , , , , . , .

, , , , , , . , . . , , , .  , . , , , , , , , , , . , , , ,  . , , , , , . , . , , , . ,  , , . , , . , .  , , , . , . , , , , . , , . , , , . , , ,  , , , .  , , . , , , , . . , , . , , ,  , . , , , , . . , , , . , , , , , , ,  , . . . , , . , , , , , , . . , , .

,  , , , , , , , . , . , . , , , , , , ,  , , , , , [a 20Kb] , , , . , , , , , , . ,  . , , , , , . . , .

, , , , , , , , , , ,  . , , , . , . . . . . , , , , , .  , , , , , . , . . , , .  , . , , , , .

, , , , . , . ,  , , , , , , , , . , .

, . , . ,  , , , , , , , , , , . , , , , .

 . , . , , , , , , . , , , , . , , ,  , , . , , , , , , , .

, , , ,  , , , , , . , , , , , , .

, , , . , . , ,  , , , . , . , , , , . , , , , .  , . , , , . , , , , . , , . ,  , , . , . , , , .

, , . , , , . ,  . , , , . , , , , , , , , , . , . ,  , . , . , , , . , , .

, , . , , , , . , , , ,  , , . , , . , . . , . , . , , . , . , ,  , , , , , . , , , , , , , , '. , . .

 , . , , . , . , , . . , .

 , , , . , , , , , , , , , , , , , . ,  , , , . , , , . , , , , , , . , , , ,  , , , , , , , , , , , , , , , , , , , , , , , , , , , , , , ,  , , , . .



RELATIO MOTIONIS facte inter domnum Maximum monachum, et socium eius, coram principibus in secretario.


Die qua domnus Maximus et is qui cum eo erat penes hanc regiam urbem applicuerunt, circa occasum solis, uenientes duo mandatores una cum decem excubitoribus tulerunt eos e naui nudos et discalceatos, et separatos eos ab inuicem custodierunt in diuersis excubitibus. Et post dies aliquot adducunt eos in palatium, et introducunt senem in locum, in quem senatus collectus est, et alia multa turba; et exhibent eum in medium sedentium principum. Et dicit ei sacellarius cum ira multa et furore: Christianus es? Et dicit: Gratia Christi Dei uniuersorum Christianus sum. Et dicit ille: Non est uerum. Respondit  Dei seruus: Tu dicis, sed Deus scit esse me Christianum. Et quomodo, inquit, si Christianus es, odio habes imperatorem? Respondens Dei seruus ait: Et unde hoc claret? odium quippe mentis est occultus affectus, quemadmodum et dilectio. Et dicit ei: Ex his que fecisti cunctis factum est manifestum quod odio habeas imperatorem et rempublicam eius. Tu enim solus Aegyptum, et Alexandriam, et Pentapolim, et Africam Saracenis tradidisti. Et que est, infit, horum approbatio? Et falso inducunt Ioannem, qui fuerat sacellarius Petri quondam pretoris Numidie prouincie Africe, dicentem: Quia ante uiginti duos annos auus dominatoris iussit beate memorie Petro exercitum sumere, et pergere in Aegyptum contra Saracenos: et scripsit tibi tanquam  ad seruum Dei loquens, certitudinem habens in te, utpote in homine sancto, si des ei consilium abire. Et rescripsisti ei, dicens: Nil tale facere, quoniam non bene placitum est coram Deo, ut imperio Heraclii et generis eius cooperetur respublica Romanorum. Dicit seruus Dei: Si ueritatem loquitur, utique habet et Petri ad me, et meam ad ipsum epistolam, que deferantur, et subiaceo penis a legibus constitutis? Et dicit: Ego non habeo epistolam, sed nec noui si omnino scripserit tibi. uerum hec in castris per illud tempus omnes loquebantur. Et dicit ad eum Dei seruus: Si exercitus totus hoc fatebatur, quomodo tu solus super hoc me accusas? uidisti me aliquando, uel ego te? At ille: Nunquam. Tunc Dei seruus ad senatum conuersus dixit: Si iustum  est tales adducere calumniatores, uel testes, iudicate: In quo enim iudicio iudicaueritis, iudicabimini; et in qua mensura metiemini, metietur de uobis , ait omnium Dominus.

 Et post hunc adducunt Sergium Magudam dicentem: Ante annos nouem, beatus abba Thomas ueniens Roma dicit mihi: Papa Theodorus misit me ad Gregorium patricium, ut dicerem ei, ne quisquam timeret. Seruus enim Dei abba Maximus uidit uisionem, quod in celis ad orientem et occidentem chori essent angelorum. [a 1Kb] Hi uero qui erant in occidente uocem emittebant, dicentes: Gregori Auguste, tu uincas, et magis sonuit uox occidentalium quam orientalium uoces. Et tunc clamabat sacellarius: Misit te Deus ut incendaris in hac urbe. Dicit Dei seruus: Gratias ago Deo, qui emundat me a spontaneis malis per supplicium non spontaneum. uerumtamen ue mundo ab scandalis. Necessitas enim est ut ueniant scandala: ue autem per quem scandalum  uenit . uere non oportebat ut talia dicerentur in presentia Christianorum, nec impunitos manere illos qui talia fingunt ad placendum hominibus qui hodie sunt, et cras non sunt. Hec ut iste diceret, dum Gregorius aduiueret, oportebat, qui et notam illi facere debuit suam circa eum deuotionem. Iustum autem esset, si et uobis quoque uidetur, ut accusator, qui hunc precessit, cogeretur abire, ducturus Petrum patricium, et iste abbatem Thomam, et ille beatum papam Theodorum. Et tunc in presentia cunctorum dicere patricio Petro: Dic, domine patrici, scripsisti mihi aliquando super his que dixit sacellarius tuus, aut ego tibi? Et cum acquieuisset, sub supplicio fierem. Similiter et beato pape: Dic, domine, ego tibi aliquando somnium  enarraui? Et cum conuicisset me, illius esset crimen, non meum, qui uideram. Res enim non uoluntaria est somnium. Porro sola que sunt uoluntaria punit lex, si duntaxat sibi fuerint aduersata. Tunc dicit ei Troilus: Iocaris, abba: nescis ubi sis? Qui respondens ait: Non iocor, sed lugeo uitam meam hactenus conseruatam, ut huiuscemodi experimentum prestigiorum percipiam. Et dicit domnus Epiphanius: Deus nouit, bene facit deludens eos, si uera non sunt. Post quem, sacellarius iterum cum ira dixit ad eum: Absolute omnes mentiuntur, et tu solus uerum dicis? Et respondens seruus Dei, audito uerbo, cum lacrymis ait: Potestatem habetis, permittente Deo, et uiuificandi et mortificandi. uerumtamen, si isti uenitatem dicunt, et Satanas natura  Deus est. Si autem non est, sicut nec est, nec isti ueritatem dixerunt. Denique nec merear cum Christianis uidere aduentum supersubstantialis Dei, factoris uidelicet, conditoris et creatoris, et prouisoris, ac iudicis et saluatoris uniuersorum, si somnium tale aut uidi, aut alio referente audiui, excepta hora hac a domno Sergio dilecto imperii.

Dein tertium calumniatorem proponunt Theodorum filium Ioannis dudum candidati, cognomento Chila, qui gener est nunc domni Platonis patricii, dicentem: Quia collocutione inter nos Rome facta de imperio, detraxit quod dicebatur, mutiens et subsannationes faciens. Ad quem seruus Dei dixit:  Nunquam disputaui tecum, nisi semel cum sanctissimo presbytero domno Theocaristo, exarchi fratre, propter primicerium, iussus per litteras super hoc. Quod si repertus fuero mentiens, recipiam.

Et post hunc, quartum adducunt Gregorium filium Photini dicentem: Quia perrexi Romam ad cellulam abbatis Maximi; et me dicente quia et sacerdos est imperator, dixit abbas Anastasius discipulus eius: non sit dignus fore sacerdos. Et statim dixit ad eum seruus Dei: Time Deum, domne Gregori, nil tale huiuscemodi disputatione conseruus meus locutus est. Et cum semet proiecisset in terram, senatui dixit: Sustinete seruum uestrum, et omnia dico uobis sicuti dicta sunt: et arguat me, si mentitus fuero.  Hic dominus meus Gregorius ueniens Romam dignatus est uenire ad cellulam serui uestri. Quo uiso, sicuti moris est mihi, proieci meipsum in terram, et adoraui eum, et osculatus sum, et dixi ei post sessionem: Que causa est desiderabilis aduentus domini mei? At ille: Bonus, inquit, et a Deo confortatus dominator noster, sollicitudinem habens pacis sanctarum Dei Ecclesiarum, iussionem fecit ad diuinitus honoratum papam, missa etiam oblatione ad sanctum Petrum, hortatus est eum, quo se presuli Constantinopolitano uniret, que mitti per mediocritatem meam dignatum est pium eius imperium. Et dixi: Gloria Deo, qui fecit te dignum huiusmodi ministerio. uerumtamen sub quo fieri modo unitatem a Deo coronata eius iussit tranquillitas, si nosti? Et  dixisti: Sub Typo. Et dixi: Impossibile, ut opinor, est hoc: non enim patiuntur Romani auferri una cum impuris hereticorum uocibus sanctorum Patrum luciferas uoces, uel simul cum mendacio ueritatem exstingui, aut cum tenebris lumen pariter dissipari. Nil nobis quod adoretur erit, si diuinitus ostensorum fuit uerborum ablatio. Et dixisti: Non ablationem sacrarum Typus efficit uocum sed taciturnitatem, ut dispensemus pacem. Et dixi: Est apud diuinam Scripturam taciturnitas etiam demptio. Deus enim per Dauid dixit: Non sunt loquele neque sermones, quorum non audiantur uoces eorum . Ergo nisi dicantur et audiantur sermones qui de Deo sunt, nec omnino sunt secundum Scripturam. Et dixisti: Ne mittas me in siluas: ego sancto contentus sum  symbolo. Et quomodo, dixi, potes sancto esse contentus symbolo, suscipiens Typum? Et quid ledet suscipere Typum, et dicere symbolum? asseruisti. Aio: Quoniam euidenter obtruncat symbolum Typus. Et dixisti: Quomodo propter Dominum? Recitemus, dixi, symbolum, et scito qualiter obtruncetur a Typo. Et cepisti dicere: Credo in unum Deum Patrem omnipotentem, factorem celi et terre, uisibilium omnium et inuisibilium. Attende, dixi, paululum, et disce qualiter apud Niceam conuenientium fides negetur. Factor enim non esset Deus, uoluntate ac operatione naturali priuatus, si uolens et non coactus fecit celum et terram, si ueritatem profert Dauid in spiritu, dicens: Omnia quecunque uoluit Dominus fecit, in celo et in terra, in mari et in omnibus abyssis . Si autem, dispensationis gratia, una cum credulitate nequam salutaris demitur fides, separatio Dei fit omnimoda: sed non unitas est huiusmodi species eius que dicitur dispensatio. Si quidem cras nefandi Iudei dicent: Dispensemus in alterutros pacem, et uniamur et amputemus nos quidem circumcisionem, uos uero baptismum, et non iam inuicem impugnemus. Hoc et Ariani aliquando pretenderunt in scriptis sub Magno Constantino dicentes: Auferamus dictum unius substantie, et alterius substantie, et uniantur Ecclesie. Et non id admiserunt deiferi patres nostri, sed elegerunt potius persecutionem pati et mori, quam tacere uocem comprobaniem unam Patris, et Filii, et Spiritus sancti supersubstantialem deitatem; et hec cohibente his qui hec  pretendebant Magno Constantino, sicut a multis refertur, qui ea que tunc gesta sunt studiose scripserunt. Et nullus imperatorum potuit mediis uocibus suadere deiloquis Patribus, ut conuenirent in ea que ipsi sectabantur; sed expressis uocibus ac propriis, et dogmati quod querebatur congruis, usi sunt, dicentes liquido, quoniam sacerdotum est querere ac diffinire de salutaribus Ecclesie catholice dogmatibus. Et dixisti: Ergo non est omnis Christianus imperator etiam sacerdos? Et dixi: Non est. Neque enim astat altari, neque post sanctificationem panis exaltat eum, dicens: Sancta sanctis. Neque baptizat, neque chrismatis confectionem patrat, neque facit episcopos, uel presbyteros, aut diaconos, neque linit ecclesias, neque indicia sacerdotii fert, superhumerale  scilicet et Euangelium, quemadmodum imperii coronam et purpuram. Et dixisti: Et quomodo Scriptura regem et sacerdotem dicit esse Melchisedech? Et dixi: Unius natura regis cunctorum Dei, natura etiam ob salutem nostram pontificis facti, unus erat typus Melchisedech. Quod si secundum ordinem Melchisedech, alium dicis esse regem et sacerdotem; et reliqua presume dicere, id est: Sine patre, sine matre, sine genealogia, neque initium dierum, neque finem uite habentem . Et aduerte quod ex hoc oriri ualeat malum. Alius quippe talis reperietur Deus incarnatus secundum ordinem Melchisedech, et non secundum ordinem Aaron salutem nostram perficiens.

uerumtamen, quid uolumus per multa discurrere?  Inter sacras oblationes supra sanctam mensam post pontifices, et sacerdotes, et diaconos omnemque sacratum ordinem, cum laicis imperatores memorantur, dicente diacono: Et eorum, qui in fide dormierunt, laicorum, Constantini, Constantis et ceterorum. Sic autem et uiuorum memoriam facit imperatorum post sacratos omnes. Hec, eo dicente, clamat Mennas: Hec dicens scidisti Ecclesiam. Et dicit ad eum: Si is qui dicit ea que sanctarum sunt Scripturarum atque sanctorum Patrum, scindit Ecclesiam, qui adimit sanctorum dogmata, quid monstrabitur Ecclesie faciens, sine quibus nec dici ipsam Ecclesiam est possibile? Et conuersus sacellarius dixit hominibus exarchi cum clamore: Dicite exarcho: Huiusmodi hominem debebas dimittere uiuere ubi preest.  Et cum eduxissent eum foras, intromittunt discipulum. A quo cum exegissent ut diceret contra magistrum quod tribulauerit Pyrrhum, respondit quieta uoce que ueritatis erant, quia nemo honorauit Pyrrhum ut honorauit magister meus, et iubetis clamare? Quia uero passus non est a decenti monachos reuerenda uoce diuertere, iubetur percuti ab his qui astabant; et pugnis submissum semimortuum reddiderunt. Quibus dimissis ad carceres, uenit ad senem Mennas, dicens in presentia principum: Misit te Deus, et duxit te huc, ut recipias quecunque in alio fecisti, seducens omnes in Origenis dogmata. Ad quem seruus Dei coram omnibus dixit: Anathema Origeni, et dogmatibus eius et omni consentaneo eius! Et dicit Epiphanins patricius: Destructa est,  domne abba Menna, querimonia que a te aduersum eum illata est, quoniam et si esset Origenianista, eo quod anathematizauit eum, ab huiuscemodi sese liberauit querela. Interim ergo tale dictum super eo ulterius non admittam. Et inductus est unusquisque ipsorum in locum in quo custodiebatur.

Et eadem die circa tactum [b 1Kb] lucerne, Troilus patricius, et Sergius eucratas, qui erat super imperatoriam mensam, uenerunt ad seruum Dei senem, et sedentes iusserunt etiam illi sedere, et dixerunt ad eum: Dic nobis, domne abba, motionem dogmatum, que inter te et Pyrrhum Rome et in Africa facta est: et quibus ei uerbis persuaseris anathematizare proprium dogma, et tuo pacisci. Et enarrauit eis  omnia per ordinem quecunque retinere memoria ualuit. Addidit autem et hoc, dicens: Ego dogma proprium non habeo, sed commune catholice Ecclesie. Neque enim moui uocem quamlibet, ut proprium meum dicatur dogma. Et post totam narrationem dicunt ei: Non communicas throno Constantinopolitano? Et dixit: Non communico. Quamobrem non communicas? dixerunt. Respondit: Quia sancta quatuor concilia eiecerunt per illa nouem Capitula, que facta sunt Alexandrie, et per Ecthesin que in hac urbe a Sergio patrata est, et per Typum qui nuper, id est per sextam est indictionem expositus: et quia, que per illa dogmatizauerunt per Ecthesin damnauerunt, et, que dogmatizauerunt per Ecthesin, per Typum irrita statuerunt, et deposuerunt  semetipsos toties. Illi igitur, qui a seipsis damnati sunt, et a Romanis atque a synodo, que post hec per octauam indictionem facta est, sunt depositi et sacerdotio denudati, qualia celebrant, rogo, mysteria? Aut qualis spiritus, ad ea que a talibus celebrantur, aduenit? Et dicunt ei: Ergone tu solus saluaris, et omnes peribunt? Et dixit: Neminem damnauerunt tres pueri non adorantes iconam, cum hanc omnes homines adorarent. Non enim intendebant ea que aliorum erant, sed intendebant quatenus ipsi non deciderent a uera pietate. Sic et Daniel missus in lacum leonum non damnauit quemquam  eorum qui non adorauerunt Deum secundum Darii sanctionem, sed quod suum erat intendit, et elegit mori et non cadere a Deo, et a sua conscientia flagellari in preuaricatione eorum que legalia sunt natura. Mihique Deus non det damnare quemquam, uel dicere quod solus ego saluer! Quantum autem ualeo, eligo mori quam terrorem habere in conscientia quod in fide, que in Deum est, per quemlibet errauerim modum.

Dicunt ei: Et quid facies, cum Romani uniti Byzantiis fuerint? Ecce enim heri uenerunt apocrisiarii Romani, et cras Dominico die communicabunt patriarche, ac per hoc omnibus manifestum fit quod tu subuerteris Romanos. Denique te illinc ablato, mox consenserunt his qui hic sunt. Et dixit  ad eos: Hi qui uenere, preiudicium quoquomodo sedi Romane, quamuis communicent, eo quod non detulerint ad patriarcham epistolam, non faciunt: et non credo aliquando quod Romani uniantur istis, nisi confessi fuerint Dominum nostrum et Deum, secundum utrumque eorum ex quibus est et que est, esse, et natura uoluntarium et operatorium habere salutis nostre. Et dicunt: Quod si connexi fuerint his Romani, quid facies? Et dixit: Spiritus sanctus etiam angelos anathematizat, preter id quod predicatum est, innouantes.

Et aiunt: Utique necessitas est uoluntates dici in Christo, et operationes? Respondit: Omnis necessitas est, si duntaxat pie reuera sapere uolumus. Nihil enim eorum que sunt sine operatione naturali  subsistit. Sancti namque Patres manifeste dicunt non esse, nec sciri, sine substantiali operatione [a 1Kb] , que hanc substantialiter characterizet: quomodo esse Christum, aut agnosci Deum natura ueraciter et hominem est possibile? Amisso quippe, secundum sanctos Patres, fremibili, leo non iam leo, et latrabili, canis non iam canis; et aliud quodcunque perdito quod se naturaliter commendabat, non ulterius est quod erat. Et dicunt ei: Nouimus uere quod ita sit; uerumtamen ne contristes imperatorem, qui propter pacem tantummodo fecit Typum: non in ademptionem cuiusquam eorum que in Christo intelliguntur, sed ad pacem silentium uocum que faciebant dissensionem, dispensans.

Et proiiciens se Dei seruus in terram cum lacrymis  dixit: Non debuerat contristari benignus et pius dominus aduersus humilitatem meam; non enim possum contristare Deum, tacens que ipse nos loqui et confiteri precepit. Si enim secundum sacratissimum Apostolum, ipse est qui posuit in Ecclesia primo apostolos, secundo prophetas, tertio doctores, perspicuum est quod ipse sit qui per istos locutus est. Per totam ergo sanctam Scripturam, tam scilicet uetus quam Nouum Testamentum, sanctosque doctores, ac synodos, edocemur uoluntatis et operationis tam in diuinitate quam in humanitate incarnatum Deum esse capacem.  In nullo enim eorum quibus ut Deus scitur, uel eorum quibus ut homo natura cognoscitur, excepto duntaxat peccato, est imperfectus. Si autem perfectus est utroque, sicut in nullo ex ambobus est minoratus, manifeste totum ipsius adulterat sacramentum, qui non confitetur eum esse quod est. cum existentibus sibi omnibus naturalibus idiomatibus, ex quibus, et in quibus et que esse probatur.

Et cum paulum tacuissent, et ad inuicem innuissent, aiunt: Unde potes ostendere quod sanctas synodos abiiciant hi qui sunt throni Constantinopoleos? Qui dicit eis: Iam partim ostensum est per ea que Rome locutus sum ad dominum Gregorium a secretis. Et nunc, si placet dominatori ut hoc  ostendatur, iubeat dari licentiam indigno seruo uestro, et facio notitiam librorum, quoniam mei ablati sunt: et cunctis hoc manifestum facio sine qualibet prauitate uerborum. Et deinde cum alia multa dicta fuissent, in scripturales, ac naturales et artificiales conuersi sunt exercitationes et theorias, quibus delectati hilariores effecti sunt, et ceperunt dicere: Nouit Dominus, profecimus, et ex hoc uobis molestiam non ingeremus.

Porro, domnus Sergius dixit ei: Sepe ueni ad cellulam tuam in Bellas, et audiui doctrinam tuam, et Deus auxiliabitur tibi, ne sollicitus sis. In uno uero solummodo contristas omnes, qui uidelicet multos facis separari a communione huius Ecclesie. Est aliquis